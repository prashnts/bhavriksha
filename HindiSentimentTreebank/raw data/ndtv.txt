सवाल किसी दलित के घर नई चमकती थाली में लौकी का कोफ़्ता खाने का नहीं है
सवाल यह भी नहीं है कि कभी राहुल गांधी ने ऐसे ही खाया था तो प्रधानमंत्री नरेंद्र मोदी ने पर्यटन कहकर मज़ाक़ उड़ाया था और आज जब अमित शाह किसी अतिपिछड़े गिरिजाबिन्द के घर खा रहे हैं तो कांग्रेस मज़ाक़ उड़ा रही है
हमारे देश में किस तरह के फिल्म सेंसर बोर्ड प्रमुख की ज़रूरत है, कविता लिखकर बता रहे हैं रवीश कुमार ... "जो बनी हुई फ़िल्मों से कांट-छांटकर, फिर से एक नई फ़िल्म बना दे ... नाम काटे, सीन काटे, काटे कुल तड़खाजा ... ऐसी-ऐसी फ़िल्म बना दे, भागे फ़रहा और फ़रहान खोल के दरवाज़ा ... "कर्नाटक में राज्‍यसभा सीट के चुनाव के लिए विधायकों की खरीद-फरोख्त की स्टिंग आने के बाद 15 चुनावी राज्यों में माहौल गर्म हो गया है
राज्यसभा की संवैधानिक व्यवस्था भारत सरकार अधिनियम, 1919  के तहत 1921 में पहली बार दूसरा सदन काउंसिल ऑफ स्टेट्स अस्तित्व में आया, जिसका गवर्नर-जनरल पदेन अध्यक्ष होता था
संविधान सभा के  निर्णय के अनुसार स्वतंत्र भारत में राज्य सभा के गठन की घोषणा 23 अगस्त 1954 को की गई थी जब उपराष्ट्रपति को इसका पदेन सभापति बनाया गया
राज्य सभा का गठन संघीय व्यवस्था में राज्यों के हितों की रक्षा करने के लिए किया गया है
परन्तु इसके सदस्यों की संख्या लोकसभा से कम रखी गयी है
राज्यसभा में विशेषज्ञों की नियुक्ति की वजह से इसे पुनरीक्षण सदन भी माना जाता है जो लोकसभा द्वारा पारित प्रस्तावों की ढंग से जांच कर सके और इसके सदस्य मंत्रिपरिषद को भी बेहतर स्वरुप दे सकते हैं
राज्यसभा का स्वरूप संविधान के अनुच्छेद 80 के अनुसार राज्‍यसभा में 250 सदस्‍य होते हैं जिनमे 12 सदस्‍य राष्‍ट्रपति द्वारा नामित और बाकी 238 लोग चौथी अनुसूची में जनसंख्या के आधार पर राज्यों से चुने जाते हैं
अमेरिका की सीनेट में सभी राज्यों को बराबर प्रतिनिधित्व मिलता है और 1913 के 17वें संशोधन द्वारा वहां प्रत्यक्ष निर्वाचन की पद्धति लागू हो गयी है
अनुच्छेद 84 के तहत भारत का नागरिक होने के अलावा राज्‍यसभा की सदस्यता हेतु न्यूनतम आयु 30 वर्ष तय की गई जबकि निचले सदन लोक सभा के लिए यह 25 वर्ष है
संविधान के अनुच्छेद 102 में दिवालिया और कुछ अन्य वर्ग के लोगों को राज्यसभा सदस्य बनने के लिए अयोग्य घोषित किया गया है
जन प्रतिनिधित्व कानून की धारा 154 के अनुसार राज्‍यसभा सदस्य का कार्यकाल 6 वर्ष का होता है
हर 2 साल में इसके एक तिहाई सदस्‍य सेवानिवृत्त हो जाते हैं इसलिए राज्‍यसभा कभी भंग नहीं होती
राज्यसभा निर्वाचन की चुनावी प्रक्रिया राज्य सभा में सदस्यों का चुनाव राज्य विधान सभा के निर्वाचित सदस्यों द्वारा द्वारा किया जाता है जिसमे विधान परिषद् के सदस्य वोट नहीं डाल सकते
नामांकन फाइल करने के लिए न्यूनतम 10  सदस्यों की सहमति आवश्यक होती है
सदस्‍यों का चुनाव एकल हस्‍तांतरणीय मत के द्वारा निर्धारित कानून से होता है
इसके अनुसार राज्य की कुल विधानसभा सीटों को राज्यसभा की सदस्य संख्या में एक जोड कर उसे विभाजित किया जाता है फिर उसमें 1 जोड दिया जाता है
इसे इस तरह समझें कि उ. प्र. में कुल 403 विधायक हैं और 11 राज्यसभा सीट हैं जिन्हें 12 ( 11 + 1) से विभाजित करके फिर उसमे 1 जोडने पर 34 की संख्या आती है जो वहां चुनाव जीतने के लिए न्यूनतम वोटों की संख्या होगी
विधायक वरीयता के अनुसार अपना वोट देते हैं और पहली वरीयता के न्यूनतम वोट जिसे मिल जाते हैं वह व्यक्ति विजयी हो जाता है
इसके पश्चात यदि सदस्यों के लिए वोटिंग होती है तो सबसे कम वोट मिलने वाले उम्मीदवार के वोटों को दूसरी वरीयता के अनुसार अन्य उम्मीदवारों को ट्रान्सफर कर दिया जाता है
यह सिलसिला तब तक चलता है जब तक उम्मीदवार विजयी नहीं हो जाए
इसीलिए चुनाव होने की स्थिति में विधायकों द्वारा अन्य वरीयता के मतों का महत्व बहुत बढ जाता है
राज्यसभा के वर्तमान चुनाव अभी 15 राज्यों में राज्यसभा की 57 सीटों के लिए 11 जून को द्विवार्षिक आम चुनाव हो रहे हैं
उत्तर प्रदेश, मध्य प्रदेश, झारखण्ड, राजस्थान, उत्तराखंड, कर्नाटक सहित 6 राज्यों में 25 सीटों के लिए निर्धारित संख्या से ज्यादा उम्मीदवार होने से वोटिंग हो सकती है, जबकि बकाया 9 राज्यों में 32 सीटों पर उम्मीदवारों का निर्वाचित होना तय है
यूपी में राज्यसभा की 11 सीटों और विधान परिषद् की 13 सीटों के लिए चुनाव हो रहे हैं जहां राज्यसभा के लिए कुल 12 उम्मीदवार मैदान में हैं
समाजवादी पार्टी के 7, बसपा के 2 और भाजपा के 1 उम्मीदवार की जीत लगभग तय है
कांग्रेस के पास यूपी में केवल 29 वोट हैं और उसने कपिल सिब्बल को अपना उम्मीदवार बनाया है पर प्रीति महापात्रा के चुनाव में कूदने से उनका चुनावी समीकरण गडबडा गया है
राज्यसभा चुनावों पर पर विवादों की छाया डॉ. अम्बेडकर ने यह स्पष्ट किया था कि  राज्यसभा के लिए सदस्य को उसी राज्य का निवासी होना आवश्यक होगा पर मामला जब सुप्रीम कोर्ट में गया तो इस तर्क को नहीं माना गया
बाहरी लोग भी दूसरे राज्यों में जाकर राज्यसभा का चुनाव लडकर सांसद बन जाते हैं, जिससे स्थानीय नेताओं में खासा असंतोष रहता है
सुप्रीम कोर्ट द्वारा 2006 में दिए गए निर्णय के अनुसार राज्य सभा चुनावों में 10वीं अनुसूची और दलबदल विरोधी कानून के प्रावधान लागू नहीं होते जिस वजह से  राजनीतिक दल विधायकों पर कानूनी व्हिप नहीं जारी कर सकते
इसी वजह से कुछ माह पूर्व मार्च 2016 में असम में भाजपा और बोडो पीपुल्स फ्रंट के विधायक की क्रॉस वोटिंग से कांग्रेस ने राज्यसभा की दोनों सीट जीत ली थी
अभी होने वाले राज्यसभा चुनाओं में भी विधायकों की खरीद-फरोख्त का सिलसिला अगर इसी तरह जारी रहा तो कमजोर राज्यसभा को समाप्त करने की मांग भविष्य में और भी मजबूत होगी
-विराग गुप्ता सुप्रीम कोर्ट अधिवक्ता और संवैधानिक मामलों के विशेषज्ञ हैं ... डिस्क्लेमर (अस्वीकरण) : इस आलेख में व्यक्त किए गए विचार लेखक के निजी विचार हैं
इस आलेख में दी गई किसी भी सूचना की सटीकता, संपूर्णता, व्यावहारिकता अथवा सच्चाई के प्रति एनडीटीवी उत्तरदायी नहीं है
इस आलेख में सभी सूचनाएं ज्यों की त्यों प्रस्तुत की गई हैं
इस आलेख में दी गई कोई भी सूचना अथवा तथ्य अथवा व्यक्त किए गए विचार एनडीटीवी के नहीं हैं, तथा एनडीटीवी उनके लिए किसी भी प्रकार से उत्तरदायी नहीं है
ये भीड का स्केच है
ये भीड कहीं भी और कभी भी बन सकती है
कल भी बनती थी और आज भी बन रही है
मैं उस भीड की बात कर रहा हूं जो जमा होते होते 5,000 तक पहुंच जाती है और अहमदाबाद के गुलबर्ग सोसायटी पर धावा बोल देती है
अहसान जाफरी को उनके ही घर में जलाकर मार दिया जाता है
भीड 69 लोगों को मार कर चली जाती है
14-15 साल पहले की बात है
आज से 32 साल पहले इसी तरह की भीड दिल्ली की सडकों-मोहल्लों में बन जाती थी और सिखों का नरसंहार कर चली जाती थी
कई बार ये ख्याल आता है कि किसी को मार देने वाली भीड कैसे बन जाती होगी, जो लोग ऐसी भीड में शामिल होते हैं, वो अचानक किसी को मारने के अभियान में कैसे शामिल हो जाते हैं
क्या सभी किसी पार्टी के होते होंगे, कोई हांक कर ले जाता होगा या खुद ही शामिल हो जाते होंगे
किसी को मार कर आने के बाद अपने कपडे कहां छिपाते होंगे, घर में किस किस को बताते होंगे कि आज हम फलानी भीड में किसी को मारने गए थे
जाहिर है सबके नाम तो मुकदमे में नहीं आते, मगर भीड में जाने वालों को तो पता होता होगा
क्या इन्हें कभी डर नहीं लगता होगा, कभी अफसोस नहीं होता होगा कि किसी के भडकाने पर हत्या कर बैठे और भडकाने वाला सियासी हवा गरमाते गरमाते सत्ता के शिखर पर पहुंच गया
सैकडों दंगों में भीड बनकर किसी को मार आने वाले लोग अकेले में क्या सोचते होंगे
कांग्रेस सरकार के समय हुए मुंबई और भागलपुर दंगे, सपा सरकार के समय हुए मुजफ्फरनगर, आजमगढ के दंगे ... सैकड़ों देंगे हुए और आज भी होते जा रहे हैं
जब भी हम टीवी पर दंगों की चर्चा करते होंगे तो क्या भीड में शामिल हुए लोग भी देखते होंगे, मालूम नहीं
अगर आप ऐसी भीड का हिस्सा रहे हैं या ऐसे किसी को जानते हैं तो मुझे अकेले में बता सकते हैं
मैं किसी को कुछ नहीं बताऊंगा
कुछ सवाल पूछूंगा, कुछ बात करूंगा
ईमान की बात पहले कर ली क्योंकि इंसाफ की बातों में ऐसी बातें और ऐसे लोग रह जाते हैं जिन्हें मैंने स्केच के जरिये आपको दिखाया
28 फरवरी 2002 के दिन अहमदाबाद की गुलबर्ग सोसायटी पर भीड ने हमला कर दिया था, जिसमें 69 लोग मारे गए
दंगाइयों ने कई लोगों को जिंदा जलाकर मार दिया
39 के शव मिले मगर बाकी के मिले भी नहीं
14 साल से चल रहे इस मुकदमे में सुप्रीम कोर्ट की बनाई एसआईटी ने 66 लोगों को आरोपी बनाया था जिनमें से वो 36 के खिलाफ पर्याप्त सबूत पेश नहीं कर पाई
इस केस में एक पुलिस अफसर भी आरोपी था, जो बरी हो गया है
इस फैसले में महत्वपूर्ण बात ये रही कि कोर्ट ने इसे किसी षडयंत्र के तहत हुआ हत्याकांड नहीं माना
कुल दोषियों में से 13 को कम संगीन जुर्म में दोषी माना यानि एसआईटी ने जिन 66 लोगों के खिलाफ आरोप पत्र दायर किया था, उसमें से आधे लोगों को सजा दिलाने में नाकाम रही
तो क्या बिना किसी षडयंत्र या सुनियोजित तरीके से इतना बडा कांड हो गया होगा
बीजेपी के मौजूदा पार्षद विपिन पटेल और कांग्रेस नेता मेघसिंह चौधरी बरी हो गए हैं, लेकिन विश्व हिन्दू परिषद से जुडे रहे अतुल वैद दोषी पाए गए
कैलाश धोबी भी दोषी पाया गया है लेकिन वो परोल पर छूटने के बाद फरार है
मांगीलाल जैन को भी सजा मिली है जिसके बारे में आम आदमी पार्टी के नेता आशीष खेतान ने ट्वीट किया है कि मांगीलाल जैन का उन्होंने स्टिंग किया था
आशीष खेतान ने अपने स्टिंग की बातें फेसबुक पर डाली है जो उस वक्त काफी छपी थीं और चर्चित हुई थीं
इसके एक हिस्से में मांगीलाल जैन, आशीष खेतान से कह रहा है कि - आशीष खेतान - तो उस दिन आप पूरे दिन बस भीड में थे मांगीलाल जैन - भीड में थे
आशीष खेतान - और जय श्री राम का नारा लगा मांगीलाल जैन - भीड में हम, हमारे दोस्त बहुत से लोग थे
जय श्री राम के नारे लगा रहे थे, उसमें सर देखो कितने तो चेहरे ऐसे थे जिन्हें हम पहचानते नहीं हैं लेकिन भरत तेली, अतुल बैद्य बहुत सारे लोग आए थे
दूर दूर से
बापू नगर से, मेघनी नगर से
आशीष खेतान - लेकिन भरत तेली और अतुल वैद्य अपनी मजबूती से लडे मांगीलाल जैन - ये लोग थे सर, टोली में थे और इन लोगों के साथ में बहुत सारे लडके थे उस दिन
पचास हजार में किसे पहचाने कौन थे
आशीष खेतान - ये अपने विश्व हिन्दू परिषद वाले आए थे मांगीलाल - हां, गाडी भर-भर कर आए सब मांगीलाल जैन को सजा हुई है
मांगीलाल जैन विश्व हिन्दू परिषद के जिस अतुल वैद्य का नाम ले रहा था उसे भी कम संगीन जुर्म में सजा हुई है
स्टिंग ऑपरेशन में मांगीलाल जैन ने ठीक ही कहा कि उस दिन की भीड में इतने चेहरे थे कि पहचाने नहीं थे
लोग कई मोहल्लों से गाडियों में भर कर लाए गए और आए भी
गोधरा में साबरमती एक्सप्रेस के एस 6 कोच में आग लगाने से 59 लोग मारे गए थे उसके बाद गुजरात के बडे हिस्से में दंगे भडके थे
यह आप तय करें कि मांगीलाल जैन और अतुल वैद्य को क्या मिला और उनकी इस हिंसा का लाभ उठा कर किसे क्या मिला
इंसाफ हुआ या नहीं ये सवाल किसके लिए महत्वपूर्ण है
जो बच गया उसके लिए या जो मार दिए गए लोगों के लिए लडने के लिए बचा रहा
गुलबर्ग सोसायटी की रहने वाली पारसी महिला रूपा मोदी का घर भी जला दिया गया था
रूपा मोदी का बेटा उस दिन से ग़ायब है
कई साल वे इंतजार करती रहीं मगर सात साल बाद सरकारी कागजों में उसे मृत घोषित कर दिया गया
रूपा मोदी की कहानी पर ही फिल्म 'परजानिया' बनी थी
रूपा को भी इस फैसले का इंतजार था
गुलबर्ग सोसायटी के 29 बंगलों और छह-सात फ्लैट में एक घर उनका भी था
यह मामला हाईकोर्ट और सुप्रीम कोर्ट में जाएगा
2002 से आठ लोग हिरासत में थे जिनमें से ज्यादातर दोषी पाए गए हैं
फैसले की कॉपी पढने के बाद ही बाकी बातें विस्तार से पता चलेंगी
साबरमती एक्सप्रेस से लेकर गुजरात में हुए कई दंगों में सजा तो हुई है
यह भी सही है कि कई लोग छूट गए मगर सजा पाने वालों और उस वक्त की मीडिया में आए नाम में काफी समानता भी मिलती है
अगस्त 2012 में नरोदा पाटिया मामले में भी फैसला आया था
इसमें 31 लोगों को दोषी पाया गया था जिसमें 30 लोगों को उम्र कैद की सजा हुई थी
इनमें माया कोडनानी भी थीं जो उस वक्त गुजरात में मोदी मंत्रिमंडल में मंत्री थीं
माया को इस्तीफा देना पडा था
माया कोडनानी इस वक्त जमानत पर हैं
बाबू बजरंगी जेल में है
जुलाई 2015 में इस मामले की गुजरात हाईकोर्ट में सुनवाई शुरू हो चुकी है
गुजरात दंगों से जुडे कई मामलों में फैसले आए हैं और आते जा रहे हैं
सुप्रीम कोर्ट की निगरानी में भी कई मामले चले तो कुछ फास्ट ट्रैक कोर्ट और स्पेशल ट्रायल कोर्ट में
कई मामलों में बरी होने की संख्या बहुत है मगर संतोष किया जा सकता है कि हिन्दू और मुसलमान दोनों समुदाय से लोग सजा पाने वालों की सूची में है
पता नहीं जिस भीड का हिस्सा बनकर वो गए थे, अब जेल जाने के बाद वो भीड उनके परिवार का हाल पूछने जाती भी होगी या नहीं
इसलिए ऐसी भीड का हिस्सा बनने से पहले सोच लीजिएगा
कुछ बच जायेंगे मगर कुछ नहीं भी बच पायेंगे
सुप्रीम कोर्ट की एसआईटी ने साबरमती एक्सप्रेस हत्याकांड में 94 लोगों को आरोपी बनाया था
2011 में 31 लोगों को सजा दी गई और बाकी बरी कर दिए गए
सजा पाए लोगों में 11 को उम्र कैद और बाकी को फांसी की सजा मिली है
इसका मुख्य आरोपी फारूख मोहम्मद पिछले महीने पकडा गया है
2011 में मेहसाणा के सरदारपुरा दंगे मामले में फास्ट ट्रैक कोर्ट ने 31 लोगों को उम्र कैद की सजा सुनाई, 42 को बरी कर दिया
2012 में मेहसाणा के दीपडा दरवाजा केस में 21 लोगों को उम्र कैद की सजा सुनाई
सजा पाने वाले सभी पटेल समुदाय के थे
2012 में ओड कस्बे में बोहरा परिवार के एक घर पर हुए हमले के मामले में 23 लोगों को सजा हुई, 23 बरी हो गए
2016 में खेडा जिले में 118 लोगों को बरी कर दिया
बरी होने वालों में हिन्दू मुसलमान दोनों थे
किसी केस में कोई बडा नेता नहीं फंसा है
माया कोडनानी और बाबू बजरंगी को छोडकर
हर केस में राजनीतिक दल के लोग छूटते चले गए हैं
डेढ सौ के करीब लोगों को सजा हुई है
दिसंबर 2015 में गृह राज्य मंत्री हरिभाई चौधरी ने राज्य सभा में बताया था कि दिल्ली की अलग अलग अदालतों में 1984 के सिख विरोधी दंगे में 442 लोगों को सजा हो चुकी है
ये मौजूदा केंद्र सरकार का राज्य सभा में दिया बयान है
हमारी सहयोगी नीता शर्मा ने पता लगाकर बताया है कि दिल्ली में सिख विरोधी दंगों में 650 केस दर्ज हैं
इस वक्त भी अलग-अलग जेलों में 70 से 80 लोग अलग-अलग प्रकार की सजा काट रहे हैं
इन मामलों में भी हजारों लोग बरी हुए हैं
मगर किसी बडे नेता को सजा नहीं हुई
तो क्या इन दंगों का सबक यही है कि बडे लोग बच जाते हैं या बचा लिए जाते हैं, जो कार्यकर्ता टाइप के पार्टी भक्त होते हैं, उनमें से कुछ लोगों को उम्र कैद की सजा से लेकर फांसी के फंदे तक गुजरना पडता है
24 लोग मिल कर क्या 69 लोगों को मार सकते हैं ... .कुछ तो होंगे जो बचे होंगे आज की रात टीवी देख रहे होंगे ... .उनका भी स्वागत है प्राइम टाइम में ... देश में भयावह सूखे के बाद अब बाढ का अंदेशा खडा हो गया है
मौसम विभाग ने खुशफहमी के चक्कर में इस साल बारिश के अनुमान को जिस तरह प्रचारित किया है उससे विशेषज्ञों के बीच खुशी की बजाए बाढ का डर ज्यादा बैठ गया है
पिछले साल के मुकाबले इस साल 28 फीसदी ज्यादा पानी बरसने का अंदाजा है
यानी इस साल सामान्य से नौ फीसद ज्यादा पानी बरसने का अनुमान है
एक दो साल से केंद्रीय जल आयोग में क्या हलचल है?
इसका आजकल कुछ पता नहीं चलता
लेकिन राज्यों में बाढ नियंत्रण विभागों के अफसर जरूर चिंतित हो रहे होंगे
यह अलग बात है कि ऐन मौके पर कर वे भी कुछ नहीं कर सकते
इस साल तो देश में चौतरफा आर्थिक तंगी के कारण बडे राज्यों में बाढ नियंत्रण के पारंपरिक उपाय भी नहीं किए जा सके
न उतना पैसा था और न कुछ करने का समय बचा था
बाढ नियंत्रण का काम भूल जाना मंहगा पडेगा देखने में आ रहा है कि केंद्र सरकार वे सारे काम अपने कंधों से उतारती जा रही है जिससे उसकी छवि निर्माण का काम न होता हो
बाढ नियंत्रण का काम छूट जाना उनमें एक है
हालांकि  प्राकृतिक आपदाओं से होने वाले नुकसान और हाहाकार से बचाव की जिम्मेदारी पर अदालत इसी साल केंद्र सरकार पर दबिश दे चुकी है
इसके बावजूद मौजूदा केंद्र सरकार का रवैया यही प्रचार करने का है कि यह काम राज्यों का है
जबकि यह बात खुलकर सामने आ चुकी है कि देश में किसी भी राज्य सरकार की माली हालत ठीक नहीं है
योजना आयोग के खात्मे के बावजूद राज्य सरकारें आज भी मानकर चल रही हैं कि प्राकृतिक आपदाएं राष्ट्रीय प्रकार का संकट होती है लिहाजा केंद्र सरकार से ही राहत की रकम मिलेगी
कुल मिलाकर बाढ नियंत्रण के लिए राज्य सरकारों के खर्च पिछले दो साल से घटना शुरू हो गए हैं
कितना बडा होता जा रहा है यह काम सरकारी आंकडों को सामने रखकर हिसाब लगाएं तो उससे यह पता चलता है कि देश में अस्सी के दशक के बाद से हर दूसरे साल बाढ़ की समस्या आने लगी
लगभग तभी से सूखे की आवृत्ति बढ़ी
और उससे भी बडी चौंकाने वाली बात यह कि उसी साल सूखा और उसी साल बाढ की स्थितियां बनने लगीं
सन 2016 का यह साल तो एक ही साल में सूखे और बाढ का जीता जागता प्रमाण बनने जा रहा है
हमारे मौजूदा जल कुप्रबंध का इससे बडा और जिंदा सबूत और क्या हो सकता है
होता क्या था पहले वैसे तो अंग्रेजों के समय से ही बाढ नियंत्रण की व्यवस्था बनाई गई है
आजादी के बाद प्रधानमंत्री  पंडित नेहरू की प्राथमिकता सूची में जल प्रबंधन का काम नंबर एक पर था
बडे-बडे बांधों की नींव रखने से लेकर उनके उद्घाटन उन्हीं के हाथों हुए थे
बढती आबादी का हिसाब लगाकर सत्तर के दशक में तबकी सरकारों ने जल प्रबंधन के लिए बांधों की परियोजनाओं की रफ्तार बढाने का फैसला किया था
लेकिन तब तक देश में चुनावी राजनीति की स्थितियां इतनी तेजी से बदलने लगीं कि तत्कालीन सरकारों की आलोचना का आधार बांध परियोजनाओं को भी बना लिया गया
टिहरी बांध उनमें एक था
जैसे तैसे टिहरी बना
लेकिन राजीव गांधी को इसके कारण इतना राजनीतिक विरोध झेलना पडा कि अगर उनकी हत्या न भी हुई होती तो शायद वे बाद के सालों में खुलकर जल प्रबंधन पर उसी तरह से काम न कर पाते
पिछले दशक में यूपीए-एक और यूपीए-दो की सरकारें भी बांधों के राजनीतिक विरोध के कारण मंजूरशुदा बांध परियोजनाओं को चालू करने में हमेशा हिचकती ही रहीं
फिर भी देश में उपलब्ध पुराने बांधों के रखरखाव के जरिए साल दर साल स्थितियों को संभाले रखा गया
साथ ही जहां-जहां जल प्रबंधन परियोजनाएं बन सकती थीं उन्हें सोचकर मंजूरियां देने का काम भी होता रहा
अस्सी के दशक तक क्या-क्या जान चुके थे हम सेंटर वॉटर कमीशन, वाटर एंड लैंड डेवलपमेंट इंस्टिट्यूट, उप्र के सिंचाई विभाग के अनुसंधान व नियोजन खंडों और स्वयंसेवी संस्था सेंटर फॉर सांइस एंड एनवायरानमेंट के गंभीर अध्ययनों से हम जान चुके थे कि भारतवर्ष में आने वाले दिन गंभीर जल संकट होगा
उसी समय से देश के भावी परिदृश्य को देखा जाने लगा था
चालीस साल पहले ही 2025 के लिए विजन डाक्यूमेंट बनने लगे थे
मसलन अस्सी के दशक में उप्र में प्रदेश के सिंचाई मंत्री लोकपति त्रिपाठी, सिंचाई सचिव एके दास और प्रमुख अभियंता एसआई अहमद के बीच होने वाली बैठकों को जो लोग याद कर सकते हों वे बता सकते हैं कि जल संकट के सारे अंदेशों के बावजूद उप्र अगर किसी हादसे से बचा रहा तो कैसे बचा रहा
और नई सदी के पहले दशक में बुंदेलखंड को लगातर आठ साल सूखा झेलना पडा तो क्यों झेलना पडा
बुंदेलखंड को सात हजार करोड का पैकेज क्यों मिला था पांच साल पहले  की ही बात है कि यूपीए सरकार ने बुंदेलखंड को सात हजार करोड का पैकेज सूखे की मार के बाद ही दिया था
देश में पैसे की किल्लत तब भी थी
लेकिन जितनी भी समितियां बनाई गई थीं उन्होंने बुंदेलखंड में पानी के बिना कुछ भी न हो पाने की बात कही थी
और जब हिसाब लगा तो पाया गया कि उसे कम से कम दस हजार करोड़ की राहत फौरन चाहिए
कहने वाले कुछ भी कहते रहें लेकिन अगर बुदेलखंड को तब वह केंदीय मदद न मिली होती तो बुंदेलखंड की वैसी हालत तभी हो गई होती जैसी आज है
बुंदेलखंड को अब प्रकृति से राहत की उम्मीद बुंदेलखंड में इतने हाहाकार के बावजूद उसके लिए इस साल प्रकृति से राहत की एक आस दिख रही है
वहां उत्तर प्रदेश वाले हिस्से में जल  प्रबंधन का जो पुराना काम हुआ है उसके हिसाब से इस साल की अच्छी बारिश में सारे बांध और तालाब भरे दिखाई देंगे
यह अलग बात है कि उप्र की मौजूदा सरकार अगर दो-तीन साल पहले से इतनी संजीदा हो जाती तो कम से कम एक हजार प्राचीन तालाबों का जीर्णोद्धार वह और करवा सकती थी और खुद को इतिहास में दर्ज करवा सकती थी
अगर वैसा हो जाता तो इस साल की अच्छी बारिश में वे हजारों तालाब अगले साल तक की पानी की जरूरत को पूरा करने में सक्षम हो सकते थे
  इस सिलसिले में उप्र सरकार की मौजूदा मुस्तैदी पर यह टिप्पणी की जा सकती है कि  दुरुस्त आयद, लेकिन देर आयद
खैर, इस साल मानसून में नहीं तो मानसून के बाद पुराने तालाबों के जीर्णोद्धार की ऐतिहासिक योजना देशभर में हलचल मचा रही होगी
दूसरे राज्यों और केंद्र सरकार के लिए यह योजना उदाहरण बन सकती है
सिर्फ यही नहीं बुंदेलखंड में बेतवा नदी पर निर्माणाधीन एरच बांध का काम जिस  रफ्तार से  चल रहा है वह देश में उप्र सरकार का जयकारा सुनवा सकता है
बस अंदेशा एक ही है कि कहीं उप्र सरकार को इस साल बाढ की तबाही से निपटने के काम  में न उलझना पडे
(सुधीर जैन वरिष्ठ पत्रकार और अपराधशास्‍त्री हैं) डिस्क्लेमर (अस्वीकरण) : इस आलेख में व्यक्त किए गए विचार लेखक के निजी विचार हैं
मराठी फिल्‍म 'सैराट' का एक दृश्‍यदादरी की हिंसक घटना में मारे गए अखलाक (फाइल फोटो)1000 रन बनाने पर प्रणव धनावडे को सचिन ने अपने ऑटोग्राफ वाला बैट गिफ्ट किया था
बनारस में गिरिजाबिंद के घर खाना खाते बीजेपी अध्यक्ष अमित शाहसकल घरेलु उत्पाद यानी जीडीपी
राष्ट्रीय अर्थव्यवस्था का बैरोमीटर
भारत सरकार ने पिछले वित्तीय वर्ष के विकास दर के आंकडे जारी करते हुए दावा किया है कि अर्थव्यवस्था का बढते जाना जारी है
2015-16 में सकल घरेलू उत्पादन यानी जीडीपी की विकास दर 7.6% रही जबकि इससे पहले के साल 2014-15 में ये 7.2% रही थी
जीडीपी देश की कुल आर्थिक गतिविधियों का एक मोटा आंकडा होता है
इसका मतलब है देश में एक साल में सभी वस्तुओं और सेवाओं का कुल उत्पादन और उपभोग कितना हुआ
सरकार का दावा है कि देश में आर्थिक गतिविधियों में तेजी आने यानी उत्पादन और उपभोग में इजाफा होने की वजह से जीडीपी में ये तेजी आई है
खासकर बीते साल की आखिरी तिमाही यानी जनवरी से मार्च 2016 तक प्रगति की रिपोर्ट सबसे बेहतर रही है
इन तीन महीनों के दौरान जीडीपी की दर 7.9% रही जबकि इसके 7.5% रहने का अनुमान लगाया जा रहा था
यानी उम्मीद से भी ज्यादा
सत्ता में मोदी सरकार के दो साल पूरे होने के मौके पर ये सरकार के लिए एक अच्छी खबर है
इन आंकडों के मुताबिक चीन पर भारत की बढत कायम है
चीन में जनवरी और मार्च के बीच जीडीपी विकास दर 6.7% रही जो बीते सात साल में सबसे धीमी है
मोदी सरकार के दो साल पूरे होने पर वित्त मंत्री ने कहा था कि पूरी दुनिया में मंदी चल रही है
कहीं भी 7 प्रतिशत का ग्रोथ रेट नहीं है
भारत अकेला देश है जो यह प्रदर्शन कर रहा है
हम इससे भी अच्छा प्रदर्शन कर सकते हैं
मैन्यूफैक्चरिंग सेक्टर पर सबकी नजर रहती है
2015-16 में मैन्यूफैक्चरिंग सेक्टर की ग्रोथ रेट 9.3 प्रतिशत रही है
2014-15 में यह विकास दर 5.5 प्रतिशत थी यानी चार प्रतिशत से अधिक की वृद्धि हुई है
प्राइवेट कॉरपोरेट ग्रोथ रेट 10 प्रतिशत रही है
अर्ध कॉरपोरेट, असंगठित क्षेत्र जिनमें खादी ग्रामोद्योग भी शामिल है, इस सेक्टर की विकास दर 25 प्रतिशत दर्ज हुई है
अप्रैल के महीने में बुनियादी ढांचे से जुडा उत्पादन 8.5% रहा जो बीते 17 महीने में सबसे ज्यादा है
पर्सनल लोन, हाउसिंग लोन और एजुकेशन लोन में भी 19% की तेजी आई है
गाडियों की बिक्री में भी तेजी आ रही है
दो साल से खेती में सूखा है फिर भी भारत सरकार के आंकडों के मुताबिक पिछले साल कृषि सेक्टर में भी तेजी आई है
निर्माण क्षेत्र खासकर सीमेंट और स्टील के उत्पादन और उपभोग में वृद्धि हुई है
कृषि वन और मत्स्य सेक्टर में विकास दर 1.2 प्रतिशत रही है
खनन में 8.6 प्रतिशत की वृद्धि है मार्च की तिमाही में, दिसंबर की तिमाही में 7.1 प्रतिशत थी
एक तरफ भारत को तेजी से बढने वाली अर्थव्यवस्था के रूप में देखा जा रहा है वहीं विश्व बैंक ने भारत को विकासशील देश की श्रेणी से हटाकर निम्न और मध्यम आय वाले देश की श्रेणी में डाल दिया है
इकोनोमिक टाइम्स के किरण कबत्ता सोमवंशी की रिपोर्ट है कि दशकों तक विभिन्न पैमानों पर दुनिया के देशों को विकसित और विकासशील श्रेणी में रखा जाता रहा है जिसे अब बदला जा रहा है
विश्व बैंक अब नए मानक तैयार कर रहा है ताकि अर्थव्यवस्था की सही सही तस्वीर पेश की जा सके
मकसद है कि अर्थव्यवस्था की तस्वीर में आर्थिक अंतरों को भी शामिल किया जाए
मेक्सिको, चीन और ब्राजील को अपर मिडिल इनकम देश में रखा गया है
भारत पाकिस्तान और बांग्लादेश को लोअर मिडल इनकम देश में
भारत को शायद ही ये श्रेणी पसंद आए
जीडीपी के नए आंकडों के तहत पर कैपिटा इनकम यानी प्रति व्यक्ति आय भी बढी है
2014-15 में 72,889 रुपये थी जो 2015-16 में 77,435 रुपये हो गई
यानी इसमें 6.2 प्रतिशत की वृद्धि हुई है
रिहाई के बाद अपनी मां से मिलते निसारहमारे समाज में हिंसा की इतनी परतें हैं कि अलग अलग समय में अलग अलग रूप में उभर कर आती हैं
आए दिन सडकों पर कार या बाइक टकरा जाने से सवार और आस पास के लोग इतने हिंसक हो जाते हैं कि मार ही डालते हैं
कई बार हम इसे रेज कहते हैं
रेज मतलब अनियंत्रित हिंसक क्रोध
इस रेज के कई रूप होते हैं
20 मई शुक्रवार की आधी रात से ठीक पहले जब मसोंडा केंतांदा ओलिवर 24 साल का होने वाला था, तभी वसंत कुंज के इलाके में ऑटोरिक्शा ठीक करने को लेकर कुछ लोगों से कहासुनी हो गई
ओलिवर और उसका दोस्त वसंत कुंज के किशनगढ इलाके में एक दोस्त के घर से लौट रहे थे
ऑटो रिक्शा पहुंचा तो ओलिवर से पहले तीन लोग उसमें बैठ गए
उसके बाद बहस हुई और बहस से झगडा शुरू हो गया
ओलिवर ने भागने की कोशिश की तो तीनों लोगों ने 20-25 मीटर तक उसका पीछा किया और उसे पत्थरों से भी मारा
जब स्थानीय लोग मदद को आए तो उन्होंने उन्हें भी मारा
इस बीच ओलिवर के दोस्त ने हल्ला किया और आसपास रहने वाले अन्य अफ्रीकी मूल के लोगों को बुलाया
लेकिन आरोपी मौके से भाग निकले
स्थानीय लोगों ने पुलिस को बुलाया जिसके बाद ओलिवर को एम्स के ट्रॉमा सेंटर ले जाया गया लेकिन उसे बचाया नहीं जा सका
ओलिवर 2012 में छात्र वीजा पर भारत आया था और एक संस्थान में फ्रेंच पढा रहा था
कांगो के साधारण परिवार का लडका था, इतना साधारण कि मां बाप के पास पैसे नहीं हैं कि अपने बेटे के शव को अपने वतन ले जाएं
भारत सरकार ने कहा है कि ओलिविर के शव को उसके घर तक ले जाने का सारा बंदोबस्त किया जा रहा है
ओलिवर के मित्र ने कहा कि उसे नस्लभेदी गालियां दी गई हैं
इस घटना के प्रकाश में आते ही विदेश मंत्री सुष्मा स्वराज ने अपने स्तर पर तुरंत सक्रियता दिखाई
दिल्ली के उप राज्यपाल, गृहमंत्री से बात की
पुलिस ने मोबिन आजाद नाम के युवक को गिरफ्तार भी किया है
मोबिन आजाद के दो साथी मुकेश और प्रकाश फरार हैं
इसके बाद दक्षिण दिल्ली के राजपुर खुर्द और मैदान गढी से भी कुछ घटनाओं की खबर मिली है
पुलिस कहती है ये नस्ली हिंसा नहीं है
भारत सरकार ने इन सभी घटनाओं को काफी गंभीरता से लिया है
विदेश मंत्री सुषमा स्वराज ने रविवार को विदेश राज्य मंत्री वी के सिंह और सचिव अमर सिन्हा को भी मौके पर भेजा
पुलिस अधिकारियों ने गांव वालों के साथ बैठक की और दोनों पक्षों की बात को सुना और समझा
यह भी देखा गया कि कुछ मामलों में अफ्रीकी नागरिकों की भी गलती थी
मामूली कहासुनी से बात झगडे तक पर पहुंच गई
गांवों वालों ने जो शिकायत की उससे पता चला कि उन्हें अफ्रीकी नागरिकों की जीवन शैली से काफी ऐतराज है
पार्टी करना और जागना
संस्कृति और व्यवहार को लेकर शिकायत सिर्फ अफ्रीकी नागरिकों से नहीं रही है, दक्षिण दिल्ली के गांवों के स्थानीय लोगों की पूर्वोत्तर के किरायेदारों से भी यही शिकायतें हैं
दक्षिण दिल्ली के मुनिरका में करीब 4000 पूर्वोत्तर के किरायेदार रहते हैं
अक्सर इनके साथ टकराव की घटना हो जाती है
गांव वालों को लगता है कि ऐसा जब भी होता है पुलिस या मीडिया उनकी नहीं सुनता है इसलिए लोगों ने अपने पैसे से मुनिरका में करीब 200 सीसीटीवी कैमरे लगा रखे हैं
हमने रेजिडेंट वेलफेयर एसोसिएशन के अध्यक्ष भगवान देव से बात की
उन्होंने कहा कि ये लोग एक कमरे में आठ दस लोग रहते हैं इसलिए हमें किराया ज्यादा मिलता है
बहुत से लोग काफी अच्छे हैं
लेकिन जब देर रात तक हंगामा करते हैं, तेज संगीत बजाते हैं और कई बार शराब के नशे में हंगामा करते मिलते हैं तो हम समझ नहीं पाते कि इनके आपस के मामले में हम कैसे हस्तक्षेप करें
भगवान देव ने दो साल पहले मुनिरका में हुई एक पंचायत में साफ साफ कहा था कि हम लोगों को किसी को भी चिंकी, नेपाली या मदरासी नहीं कहना चाहिए
ये सभी भारत के नागरिक हैं
हमारे किरायेदार हैं जिनसे हमारा खर्चा चलता है लेकिन कुछ असमाजिक तत्व हैं उन पर नजर रखनी होगी
भगवान देव की यह पहल तो काफी ठीक है कि मुनिरका में कोई इन्हें चिंकी नेपाली या दक्षिण के किरायेदारों को मदरासी नहीं कहेगा
शेखर टोकस एक स्थानीय नागरिक हैं
उनका कहना है कि संवाद बढ रहा है
हम लोग भी जेएनयू के प्रोफेसर की यहां सभा कराते हैं
हजारों पर्चे बांट चुके हैं
यह भी एक बेहतर तरीका है कि दोनों संस्कृतियों के लोग एक दूसरे को जानें
समस्या तब है कि जब एक संस्कृति नई संस्कृति पर दावेदारी करे
अच्छा हो कि दोनों बराबर जगह दें
बात अफ्रीका से जुडी है लेकिन पूर्वोत्तर की घटनाओं का जिक्र इसलिए किया क्योंकि दोनों एक दूसरे से जुडे हुए हैं
अगर हम सिर्फ रंग से इन मसलों को जोड देंगे तो सही नहीं रहेगा
दिल्ली पुलिस की नॉर्थ ईस्ट सेल के फेसबुक पेज पर पैंतीस हजार लाइक्स हैं
2014 में लाजपत नगर में नीडो तान्या की हत्या हो गई थी
तब काफी हंगामा हुआ था
अदालत के आदेश से नॉर्थ ईस्ट के लोगों के लिए एक हेल्पलाइन 1093 बनी
विदेशी नागरिकों के लिए भी बनी
दिल्ली पुलिस को नॉर्थ ईस्ट सेल बनाने के लिए कहा गया जिसका दफ्तर नानकपुरा में है
वर्तमान में राहिन हिबू इसके ज्वाइंट सीपी हैं
लेकिन ऐसा नहीं है कि इन घटनाओं से मुनिरका और पूर्वोत्तर के बीच की दूरी कम नहीं हुई है
इस गांव के लोगों का कमाल कहिए कि कुछ बातों को लेकर शिकायत तो है मगर उन्होंने मुनिरका के भीतर पूरा का पूरा मणिपुर या कहें तो पूर्वोत्तर भारत बसने दिया है
अनुपम रेस्त्रां से लेकर बाबूलाल चौक की हर दूसरी दुकान अब पूर्वोत्तर के लोगों की है
किराये की दुकान है मगर दुकानदार वही हैं
बाबूलाल चौक के आस पास ही कई बार टकराव की घटना हो जाती थी
अब आप इन दुकानों में पूर्वोत्तर से जुडा कुछ भी खरीद सकते हैं
कपडे, जूते, मसाले, पार्लर सब हैं यहां
उन्हीं कपडों की दुकानें हैं जिनके पहनने से स्थानीय लोगों को अपनी संस्कृति खतरे में नजर आती है
नॉर्थ ईस्ट ट्रैवल की दुकानें भी हैं
आप यहां वहां के खाने से लेकर यहां से वहां जाने के सारे इंतजाम कर सकते हैं
कई बार हम इन रिश्तों को नहीं देख पाते हैं जिनमें काफी संभावना रहती है
दिल्ली पुलिस ने अफ्रीका के नागरिकों से भी बात की कि स्थानीय नागरिकों की संस्कृति का सम्मान करें
क्या हमारे धार्मिक और शादी ब्याह के आयोजनों में देर रात तक म्यूजिक नहीं बजता है
तब हम अपने किसी देशी विदेशी पडोसी का ख्याल रखते हैं
विदेश मंत्री सुषमा स्वराज और गृहमंत्री राजनाथ सिंह ने अफ्रीकी नागरिकों के साथ हो रही इन घटनाओं को काफी गंभीरता से लिया है
विदेश राज्य मंत्री वी के सिंह ने ट्वीट कर कहा है कि, 'दिल्ली पुलिस के साथ चर्चा की है
हमने पाया कि मीडिया एक छोटे से झगडे को अफ्रीकी लोगों पर हमले का नाम दे रहा है
मीडिया ऐसा क्यों कर रहा है
एक जिम्मेदार नागरिक के नाते हमें मीडिया से सवाल पूछना चाहिए
' ब्राडकास्टर्स एसोसिएशन के अध्यक्ष एनके सिंह ने वी के सिंह की बात पर सख्त एतराज जताया है
उनका कहना है कि ऐसी छोटी घटनाएं भी बडी हो जाती हैं
बेहतर हैं कि हम हर घटना को गंभीरता से लें
वी के सिंह भूल गए कि जब कांगो के नौजवान की मौत हुई थी तब उस घटना से नाराज अफ्रीकी राजदूतों ने भारत अफ्रीका मैत्री कार्यक्रम में जाने से मना कर दिया था
बाद में सब सामान्य हो गया और ये कार्यक्रम हुआ
इसकी प्रतिक्रिया कांगो में भी हुई
26 मई को विदेश मंत्रालय के प्रवक्ता विकास स्वरूप ने बताया कि कांगो में कुछ भारतीयों की दुकानों पर हमले हुए हैं और कुछ भारतीय बंदूक की गोली से घायल भी हुए हैं
हो सकता है कि ये घटना दिल्ली में कांगो के छात्र की हत्या की प्रतिक्रिया में हुई हो
वहां पर भारतीयों से दुकानें बंद करने के लिए कह दिया गया
अब मामला शांत है
बेहतर है कि हम इन घटनाओं को मामूली न मानें
यह भी सही है कि मामूली कहासुनी होती रहती है लेकिन यह समझना होगा कि जाति से लेकर नस्ल के नाम पर हिंसा की बातें ग़लत नहीं हैं
भारत के राष्ट्रपति प्रणब मुखर्जी ने भी इन घटनाओं पर बयान जारी किया है
प्रणब मुखर्जी ने कहा, 'अफ्रीकी देशों के साथ हमारे करीबी संबंध रहे हैं
महात्मा गांधी ने सत्याग्रह का प्रयोग पहले अफ्रीका की जमीन पर ही किया जिसने हमारे देश को बदला
इसलिए हम कैसे इसे सहन कर सकते हैं
हम ऐसा सोच भी कैसे सकते हैं
क्या अफ्रीकी लोगों को भारत में सुरक्षित महसूस नहीं करना चाहिए
मुझे खुशी है कि भारत सरकार ने तुरंत कदम उठाए
मैं गृह मंत्रालय के साथ मिलकर की गई विदेश मंत्रालय की पहल का स्वागत करता हूं
आप अक्सर सुनते रहते होंगे कि चुनावों में धनबल का खूब इस्तेमाल होता रहता है
हम यह स्वीकार करते जा रहे हैं कि चुनावों का महंगा होना कोई बुरी बात नहीं है
आप पूरी जिंदगी मेहनत कर कितना बचा पाते होंगे ये जब जोड लेंगे तो समझ सकेंगे कि राजनीतिक दलों के पास, उनके उम्मीदवारों के पास कितना पैसा है कि वो चार पांच करोड रुपये ऐसे ही मतदान से पहले की रात लोगों में बांट देते हैं
आप जानते भी हैं मगर बोलते नहीं लेकिन इस पर बोलने का वक्त आ रहा है
वर्ना चुनावी हार जीत का कोई मतलब नहीं रह जाएगा
चुनाव आयोग ने एक लंबी रिपोर्ट जारी की है कि किस तरह से तमिलनाडु के दो विधानसभाओं में चुनाव जीतने के लिए जयललिता और करुणानिधि की पार्टी ने करोडों रुपये बांट दिये
इन दोनों विधानसभाओं के चुनाव दो-दो बार रद्द हुए और अब 13 जून को होने हैं
पूरे चुनाव के दौरान हमने मेनिफेस्टों से लेकर उम्मीदवारों के पैसे बांटने की खबरें देखी
किस तरह नेता सरकार में आने पर घर का सामान बांटने के नाम पर वोट ले रहे हैं लेकिन बेहतर रूप से प्रशासित और शिक्षित राज्य इस खतरे को लेकर बहस ही नहीं कर पाया
दलों के प्रति मतदाता की निष्ठा इस कदर स्थायी बन चुकी है कि वो इसके आगे पीछे देखना ही नहीं चाहता
चुनाव आयोग ने अपनी रिपोर्ट में लिखा है कि सारी बातों के तथ्य तो नहीं मिले लेकिन पता चलता है कि हर मतदाता को 2000 से 5000 रुपये तक बांटे गए हैं
यह सवाल आप मतदाताओं से भी है कि क्या आप वाकई पैसे लेकर वोट करते हैं
क्या आपको पता है कि 2000 के बदले आप अपने भविष्य को किस तरह खतरे में डाल रहे हैं
कौन यह बात नहीं जानता है कि चुनावों में पैसे बांटे जाते हैं
बल्कि ये रिपोर्ट देखकर या पढकर चुनाव लडने वाले लोग हंस भी रहे होंगे कि ये कौन सी नई बात बता रहा है
चुनाव आयोग इन दिनों जरूर पैसों को लेकर सख्ती करने लगा है और करोडों रुपये बरामद भी कर लेता है लेकिन कोई दावे के साथ नहीं कह सकता कि चुनाव में पैसे नहीं बंटे हैं
अगर हमारा मतदाता इस तरह रिश्वतखोर हो जाएगा तो लोकतंत्र का भविष्य क्या होगा
अकसर नतीजे के दिन किसी की जीत पर हम छाती धुनते रहते हैं कि फलां ने इतिहास रच दिया
फलां इतिहास बन गए लेकिन क्या ये सही तस्वीर है
क्या दो विधानसभाओं से संबंधित ये रिपोर्ट पूरे तमिनलाडु के चुनाव को संदिग्ध नहीं करती है
चुनाव आयोग के इस फैसले की खूब तारीफ हो रही है, बिल्कुल होनी चाहिए लेकिन क्या हम आश्वस्त हैं कि ये कहानी सिर्फ दो विधानसभा क्षेत्रों में ही घटी होगी
अगर नहीं तो क्या आप ठगे से महसूस नहीं कर रहे या आपको कोई फर्क ही नहीं पडता
हालत यह थी कि एक बार चुनाव रद्द होने के बाद भी इन दो विधानसभा क्षेत्रों में पैसे बांटने की शिकायत मिली और पैसे जब्त किये गए
अरावकुची विधानसभा में एक सज्जन के यहां छापे मार कर 4 करोड 77 लाख नकद बरामद किया गया
जिसके यहां छापा पडा वो जयललिता की पार्टी के उम्मीदवार का करीबी था
उम्मीदवार जयललिता की सरकार में महत्वपूर्ण पदों पर रहा है
दस्तावेजों से पता चला कि 1 करोड 30 लाख की साडी और धोती बांटी जा चुकी है
नोट गिनने की कई मशीनें भी बरामद की गई हैं
कुल मिलाकर अलग अलग छापों में 8 करोड से अधिक की राशि बरामद की गई
एक और विधानसभा है तंजावुर
यहां भी किसी की शिकायत पर एक लॉज में छापा मारा गया
लॉज के टेरेस पर पांच लाख रुपया पडा मिला
नोटों की गड्डियों में लगने वाला खूब सारा रबर बैंड बिखरा हुआ था
हाथ से लिखा चार पन्नों का एक नोट मिला जिसके चौथे पन्ने के कोने पर 35 लाख लिखा था
लॉज के मालिक के एक दूसरे लॉज पर छापा पडा तो वहां से 15 लाख मिला
13 वार्ड में एक करोड 40 लाख बांटने के नोट मिले
तंजावुर में 51 वार्ड हैं
51 में से 13 वार्ड में पैसे बंटने के प्रमाण या संकेत मिले हैं
क्या पता सभी वार्ड में पैसे बंटे हों
एक उम्मीदवार ने यहां 6 करोड रुपये बांटे हैं
आयोग की बनाई टीम ने खूब मेहनत की लेकिन 21 लाख ही जब्त कर सकी
यही नहीं डीएमके के उम्मीदार ने तंजावुर विधानसभा के स्थानीय मंदिरों को 5 लाख से लेकर 50 लाख रुपये दान दिये ताकि वे मंडल बना सकें
यानी इस खेल में देवी देवताओं के नाम पर भी रिश्वत दी गई
मतदाताओं को टोकन दिया गया कि चुनाव के बाद फलां दुकान से वाशिंग मशीन ले लें
इस फैसले से जरूर कडा संदेश जाएगा लेकिन क्या उन मतदाताओं के खिलाफ कोई कार्रवाई हो सकती है जिन्होंने पैसे लिये
साडियां ली और टोकन लिये
जब रिश्वत लेना और देना दोनों अपराध है तो मतदाता कैसे छूट जा रहा है
यही नहीं जब चुनाव रद्द हुए तो तमिलनाडु के राज्यपाल के रोसैय्या ने आयोग को पत्र लिखा कि चुनाव नहीं टालना चाहिए
आयोग ने साफ साफ कह दिया कि गर्वनर को ऐसे पत्र लिखने से बचना चाहिए था
आखिरी ओवर के बाद जब लगातार पिछले मैच की तरह ही हारते—हारते डेविड वॉर्नर की टीम ने वापसी की, जज्बा दिखाया और अंतत: फतह को गले से लगाया तो हजारों लोग मायूस हो गए
विराट कोहली को ट्रॉफी को अपने हाथों में लेकर चूमते देखने की तमन्ना हजारों—लाखों लोगों के बीच अधूरी ही रही
मैं हैरान था कि कहीं से कोई पटाखे की आवाज नहीं आ रही थी
थोड़ा और कन्फर्म करने के लिए बॉलकनी में पहुंचा तो वहां से भी ऐसा कोई शोर सुनाई नहीं दिया
अक्सर होता यही है कि क्रिकेटियाई जीत के बाद पटाखों का कानफोडू शोरगुल देर तक परेशान करता है
कितनी भी रात हो, लोग सड़कों पर निकल आते हैं
झंडे लहराए जाते हैं, कई—कई दौर की समीक्षाएं चलती हैं, लेकिन ऐसा कुछ भी नहीं हुआ
हो सकता है आपके शहर में जश्न हुआ हो, पर मेरा तो खामोश ही रहा! अपने तमाम वैभव से लबरेज इंडियन प्रीमियर लीग के समापन पर शहर दर शहर क्रिकेट के प्रति लोगों के इस तरह के रूखे व्यवहार का अंदाजा तो नहीं था
हो सकता है कि आप विराट कोहली की टीम के हार से गमजदा हो गए हों, लेकिन कभी एक ही ओवर में छह चौके मारने का कारनामा करने वाले, कैंसर को हराकर एक नई जिंदगी का प्रतिमान रचने वाले युवराज सिंह की टीम वाली जीत पर भी तो एक पटाखा हो सकता था
एक पटाखा भारतीय टीम में कोहली के ठीक ऊपर आने वाले शिखर धवन के नाम पर भी तो हो सकता था! और क्या एक पटाखा भुवनेश्वर कुमार की गजब की संतुलित गेंदबाजी पर नहीं हो सकता था! आखिर क्यों नहीं?
इसमें कोई बुराई भी तो नहीं
आखिर बापू भी तो कह ही गए थे कि गर्व लक्ष्य को पाने के लिए किए गए प्रयत्न में निहित है, न कि उसे पाने में
देखा जाए तो विराट, गेल और उनकी टीम भी बापू के इन विचारों की रोशनी में गर्व कर ही सकती है
लेकिन खेल में दूसरा पक्ष भी उतनी ही कोशिश करता है
सोचिए आईपीएल ने क्या बदला! इस बात की आलोचना होती रही है कि टी—20 जैसे फटाफटिया क्रिकेट ने भद्रजनों के इस खेल के तमाम प्रतिमान बदले हैं
यह भी सही है कि यह विशुद्ध रूप से बाजार से निकल कर आया
इसे मौजूदा वक्त की जरूरत के हिसाब से तैयार किया गया
यह भी सही है कि इसने कलात्मक क्रिकेट की जगह पट्टामारी क्रिकेट को प्रोत्साहित किया
यह भी सही है कि दीवानों की तरह अब से कुछ साल पहले तक क्रिकेट पर पल—पल नजर रखने वालों को इसने दूर करने का काम किया
यह भी सही है कि अब लोगों को उस तरह की सांख्यिकी याद करने में वैसे रुचि नहीं रही जैसी कि मैच दर मैच सचिन के शतक कुंबले के विकेट या मोंगिया के कैच याद रहते थे
तमाम बदलावों और राष्ट्रवादी क्रिकेट को आईपीएल ने पूरी तरह बदल डाला
यह ऐसी खिचड़ी में तब्दील हो गया जहां कि दीवाने ही असमंजस में हों कि रहें तो किसकी तरफ रहें
खासकर उन लोगों के लिए तो यह और भी मुश्किल है जिनका इस विशाल भारत में आईपीएल के किसी नजदीकी शहर से नाता नहीं रहा
लेकिन क्या कुछ बेहतर भी हुआ
हां, दस साल पहले हम यह सोच भी नहीं सकते थे, कि दुनिया के धुरंधर खिलाड़ी किसी एक मंच पर कुछ यूं खेलेंगे
बिलकुल भी नहीं सोचा था कि क्रिस गेल इस तरह से भारतीय दर्शकों का प्यार पाएंगे, एबी डी विलियर्स के शॉट्स पर दर्शक फिदा हो जाएंगे, ब्रावो का डांस छा जाएगा
देश और राष्ट्र की सीमा के परे भी खेल का जादू बिखरेगा
खेल केवल जौहर दिखाने के लिए ही तो नहीं होते, खेलों से देशों की दूरियां मिटाने की कल्पना की जाती है, खेल वसुधैव कुंटुंबकम की भावना के वाहक हैं
ओलिंपिक जैसे मजमों में हम पूरी दुनिया को एक परिवेश के तले देखकर एक खूबसूरत अनुभव पाते हैं
लेकिन यदि हम खेल प्रेमी हैं, और जब एक खेल जीत या हार रहा होता है, तो कल जैसी खामोशी कुछ सवाल भी लेकर आती है
तब लगता है कि शायद खेल केवल एक खेल नहीं है, उसके साथ कुछ और भी होना जरूरी है ... क्या?
राकेश कुमार मालवीय एनएफआई के फेलो हैं, और सामाजिक मुद्दों पर शोधरत हैं ... डिस्क्लेमर (अस्वीकरण) : इस आलेख में व्यक्त किए गए विचार लेखक के निजी विचार हैं
सैराट के दृश्य बार बार आंखों पर समंदर की लहरों के थपेड़े जैसे लगते हैं
दिल दिमाग़ कहीं और उलझा रहता है अचानक फ़िल्म की तस्वीर ज़ेहन में कहीं से उभर आती है
जब से सैराट देखी है सैराट से भाग नहीं पा रहा हूं
ऐसा लगता है कि किसी ने घर के कोने कोने में सैराट की एक एक तस्वीर फ्रेम कराकर टांग दी है
बहुत दिनों बाद ऐसी ललकारी फ़िल्म देखी है
सैराट मराठी में बनी है मगर इसके दृश्य बिना भाषा की मदद के क्रूर समाजों में पसर जाने की क्षमता रखते हैं
यदि आप तमिलनाडु की दलित और ओबीसी की हिंसा, मुज़फ़्फ़रनगर से लेकर आगरा तक के लव जिहादियों, हरियाणा के खाप पंचायतों, राजस्थान में एक दलित लड़की डेल्टा के साथ हुए बलात्कार, मध्य प्रदेश के गांवों में दलित दूल्हे को घोड़े पर न चढ़ने देने की घटना को सामान्य रूप से पचा लेते हैं तो आप सैराट के दर्शक कैसे हो सकते हैं
मैं यही सोच कर बेचैन हूं कि इसे देखने वाला समाज बदल गया है, बदल चुका है या कुछ भी कर लो फ़िल्म देख लेगा मगर बदलेगा नहीं
कौन लोग हैं ये जिन्हें सैराट पसंद आ रही है
वायलिन और बीथोवन की सिम्फनी की धुनों के सहारे इसके संगीत आपको अपनी सीट से हवा में उछाल देते हैं, आप उछले रहे होते हैं
इसीलिए उन तमाम आधुनिक पलों को उपलब्ध करवा देते हैं जो आप भारत के किसी कस्बाई अंचल में रहते हुए दिल्ली मुंबई आने से पहले पाना चाहते हैं
घर लौट कर सैराट के गाने को बार बार सुनता रहा
लगा ही नहीं कि मराठी जानने की ज़रूरत है
निर्देशक नागराज की टीम ने संगीत से जो कमाल किया है वह उनके दृश्यों के कमाल से कम नहीं है
इसके गाने नचा देते हैं
खेतों में दौड़ा देते हैं
झूमा देते हैं
उड़ा देते हैं
गाने के स्केल में सबसे नीचे चीत्कार की धुनें आहट देती रहती हैं जिन्हें आगे चलकर तलवार की तरह सीने में धंस जाना होता है
अवसाद में डुबा देने से पहले उल्लास का ऐसा मस्त जश्न याद नहीं कब देखा था
पिछले हफ्ते मुंबई में एक दिन के लिए था
पान वाले से लेकर कार चलाने वाले जिससे भी पूछा कि सैराट देखी क्या
सब जवाब देते देते खो गए जैसे उस वक्त सैराट ही देख रहे हों
सुबह की फ्लाइट के लिए जो कार चालक आया था, उससे भी यही पूछा कि मुझे सैराट के पोस्टर नहीं दिख रहे हैं
ताज विवांता से निकलते ही वह मुझसे ज़्यादा बेचैन हो गया
मुझे किसी तरह पोस्टर दिखा देना चाहता था
साहब मुंबई में फ़िल्म बनती है मगर यहां हर जगह पोस्टर नहीं लगते
चलिए रास्ते में खोजते हैं
हम दोनों सैराट का पोस्टर खोजने लगे
नहीं खोज पाए
हवाई अड्डा आ गया
हाल ही में इंडियन एक्सप्रेस में दलित लड़की और ओबीसी लड़के की प्रेम कहानी को काट काट कर ख़त्म कर दिये जाने की घटना को पढ़ते पढ़ते यही हालत हो गई थी
कुछ भी हो जाए यहां के लोगों के क्रूर हो जाने की क्षमता को कभी कम मत आंकना
वे अभी अभी तो कांगों के प्रतिभाशाली लड़के को मार कर लौटे हैं और उन्हें किसी और को मारने जाना है
एक झटके में बिना किसी अफ़सोस के मंत्रिमंडल से बर्खास्त कर दिये जाने लायक एक केंद्रीय मंत्री का कहना है कि यह मामूली घटना है
लेकिन क्या उस मंत्री की तरह हम सभी ऐसी घटनाओं को मामूली समझ कर आगे नहीं बढ़ जाते हैं
मुझे अपने देश के लोगों से डर लगता है
उनके भीड़ बन जाने की स्वाभाविक प्रवृत्ति से डर लगता है
दुनिया भर में लोग भीड़ बन जाते हैं
मुझे दुनिया से मतलब नहीं है
मुझे वहां से मतलब है जहां मैं रहता हूं
हर समय एक भीड़ आती जाती दिखाई देती है
लोगों का घर चूल्हा हो गया है जिसकी आंच तेज़ रहे इसलिए हर चूल्हे के सामने एक टेबल फैन रखा है जिसे हम टेलिविज़न कहते हैं
घर में बैठे बैठे लोगों को भीड़ में बदलने का हथियार
आखिर अख़बार और चैनल इतनी आसानी से सत्ता के सामान कैसे हो जाते हैं?
भीड़ बनाने के हथियार कैसे हो जाते हैं?
ख़ैर उस चूल्हे के सामने लगे टेबल फैन के सामने एक एंकर आता है फूंक मारता है, आग लग जाती है और भीड़ बन जाती है
नागराज ने उसी टीवी पर महल से लेकर झोपड़ी तक में मनोरंजन के कार्यक्रम चलते दिखाया है
समाज का यथार्थ कुछ और है और टीवी का कुछ और
सैराट का कैमरा असली कहानीकार है
इस कैमरे ने अपनी आंखों से हमारे भीतर क्रूरता बनने की तमाम संभावनों और पलों को सूक्ष्मता से पकड़ा है
कैमरे ने महाराष्ट्र के कस्बाई अंचल को मुंबई के स्टारडमीय दृश्यों पर ऐसा हावी करता है कि आप आर्ची को देखते हुए सिर्फ आर्ची को देखते हैं
सोनम कपूर कटरीना या दीपिका के आने का इंतज़ार नहीं करते हैं
आर्ची नायिका नहीं है
नागरिक है
परस्या नायक नहीं है
एक सामान्य नागरिक होकर आपके जीवन का अधिकार आपका नहीं है
समाज और उसकी परंपराओं का है
इस देश में संविधान से ज़्यादा परंपराएं संविधान हैं
इसलिए मुझे लोगों के भीड़ बन जाने से डर लगता है
यह फ़िल्म इसलिए भी पढ़ी और पढ़ाई जाएगी कि इस हिन्दुस्तान में एक नौजवान लड़की तभी तक घुड़सवारी, बुलेट और ट्रैक्टर चला सकती है जब तक वह अपने पिता के ताक़तवर संसार और उसके पाटिल होने की परंपरा की छत्र छाया में है
उसके हाथ से गोली चलते ही उसकी बहादुरी की सारी गारंटी समाप्त हो जाती है
उसके बाद के सारे प्रसंग उस यथार्थ के करीब ले जाते हैं जहां आज की अर्थव्यवस्था से बेदख़ल कर दिये गए लोग रहते हैं जिन्हें हम झुग्गी कहते हैं
समाज से बेदख़ल हुए प्रेमियों को भी उसी स्लम में आकर रहना पड़ता है
आर्ची नदी के किनारे सखियों के संग नहाने वाली या स्वीमिंग पूल में किसी नायक के साथ अटखेलियां करने वाली नायिका नहीं है
वह किसी गहरे कुएं में कूद जाने का साहस रखने वाली नागरिक है
यह साहस उसे प्रेम का चुनाव तो करवा लेता है मगर बचा नहीं पाता
क्योंकि, हमारा समाज ऐसा ही है
वह सब कुछ थम जाने के बाद चुपचाप लौटता है
मार देता है
फ़िल्म एक दूजे के लिए में प्रेमी प्रेमिकाओं को जो मौत नसीब हुई उसने दक्षिण और उत्तर की खाई को गहरा ही किया था
समाज से बाहर गए तो यही अंजाम होगा
यही तो बताया था कि सिर्फ तिरंगा लेकर दौड़ जाने से सारा देश देश नहीं हो जाता है
क़यामत से क़यामत तक में जाति की शान से प्रेमी मार दिये जाते हैं
देश ज़रूर बदला है
हमारे युवा इन प्रश्नों को समझते तो हैं मगर ज़्यादातर सैराट का दर्शक बनने की योग्यता भी खो देते हैं
उससे शादी नहीं करते जिसे पूरी जवानी चिट्ठी लिखते रहते हैं
व्यवस्था से प्यार करने वाली ऐसी बेकार जवानियां मैंने नहीं देखी
ये जवानी ऐप बना सकती है प्रेमी नहीं हो सकती
मुझे भारत का हर नौजवान असफल और कुंठित प्रेमी की तरह दिखता है
सैराट का पाटिल लगता है
नागराज की यह फ़िल्म भारतीय दर्शक समाज में मराठी के विस्तार का वाहक बनेगी
इसके दृश्य भाषा की दीवार को पार कर जाते हैं
हमने महाराष्ट्र के कुओं को सिर्फ सूखते देखा है
सैराट में पानी से लबालब भरे इन कुओं को देखकर लगा कि जीवन की कितनी संभावनाएं अब भी बची हैं
बहुत दिनों बाद किसी फ़िल्म में नदी जैसी कोई नदी दिखी है
साफ सुथरी मछलियों से भरी हुई
क़स्बे के फ़िल्मों में दृश्यों का महानगरों की तुलना में कितना विस्तार है
उनका आकाश कितना बड़ा है
ज़मीन कितनी हरी है
महाराष्ट्र कितना सुंदर है
सबकुछ है मगर किसी पाटिल की बेटी किसी मछुआरे के बेटे से प्यार नहीं कर सकती है
लोकतंत्र में हम लोग सिर्फ मतदान के दिन बराबर होते हैं
ऑनर किलिंग का हम आज तक माक़ूल देसी शब्द नहीं खोज सके लेकिन पूरे देश में इस हत्या का एक ही देसी रूप आपको मिलेगा
आप मराठी नहीं समझते तो भी सैराट देखिये
लैपटॉप पर बिल्कुल न देखें
सिनेमा हॉल पर जाकर देखिये
नागराज ने दृश्यों को शब्द में बदल दिया है
आप मराठी में सैराट देख रहे होंगे लेकिन आपको आपकी भाषा सुनाई देगी
मुझे यह अफ़सोस ज़रूर हुआ कि मराठी क्यों नहीं जानता
जानता तो सैराट के एक एक शब्द को समेट लेता
सैराट सब देख रहे हैं
आप भी देख लीजियेगा
प्रधानमंत्री नरेंद्र मोदी और राजनाथ सिंह (फाइल फोटो)सरकार के दो साल पूरे होने पर इंडिया गेट पर जश्न मनाया गयासुप्रीम कोर्ट के चीफ जस्टिस टीएस ठाकुर (फाइल फोटो)बीजेपी अध्यक्ष अमित शाह और गृह मंत्री राजनाथ सिंह के साथ पीएम मोदी (फाइल फोटो)लगता है कि किसी को रिटायरमेंट अच्छा नहीं लगता तभी जब भी ऐसा एलान होता है कि रिटायरमेंट की उम्र बढा दी गई है जिसकी नहीं भी बढती है वो भी खुश हो जाता है
दूसरी तरफ कॉलेज से निकलकर रोजगार समाचार पढने वालों को ये खबर नहीं सुहाती है
उन्हें लगता है कि अब ये और तीन साल रिटायर न हुए तो उनकी बेरोजगारी के साल बढ जाएंगे
जो नौकरी में हो उसकी भी हालत बेरोजगार के जैसी है कि चलो तीन साल और मिली
जो नौकरी में नहीं है उसकी हालत लाचार जैसी तो है ही
प्रधानमंत्री ने जब कहा कि वे कानून बनाकर सभी डॉक्टरों की उम्र 65 साल करने जा रहे हैं
इस खबर को लेकर कहीं स्वागत हुआ तो कहीं सुगबुगाहट कि अरे कहीं हमारे पेट पर प्रहार तो नहीं है
35 साल के युवा 65 प्रतिशत हैं और अगर रिटायरमेंट की उम्र 65 साल हो गई तो कहीं इन 35 प्रतिशत वालों को 65 साल तक इंतजार तो नहीं करना पडेगा
तो हमने सोचा कि इसी बहाने चेक किया जाए कि डॉक्टर रिटायर कितने साल में होते हैं
वैसे तो अस्सी अस्सी साल की उम्र में डाक्टर प्राइवेट प्रैक्टिस कर रहे हैं और इसके कोई दिक्कत भी नहीं है मगर सरकार ने अब तक क्या सोच कर 60 या 62 कर रखा था जिसके कारण 65 साल करने को लेकर इतना उल्लास है
अखिल भारतीय आर्युविज्ञान संस्थान (एम्स) में रिटायरमेंट की उम्र 65 साल पहले से है
सफदरजंग मेडिकल कॉलेज में अलग-अलग श्रेणी में डॉक्टरों की रिटायरमेंट उम्र 60, 62 और 65 होती है
बिहार में सरकारी अस्पतालों में 65 साल में डॉक्टर रिटायर होते हैं
यूपी के सभी मेडिकल कॉलेज में डॉक्टर 65 साल में रिटायर होते हैं
सरकारी अस्पतालों के स्पेशलिस्ट डॉक्टर 62 साल में रिटायर होते हैं
ग़ैर स्पेशलिस्ट डॉक्टरों को 60 साल में रिटायर होना पडता है
कर्नाटक में डॉक्टरों के रिटायरमेंट की उम्र 60 साल है
ओडिशा के तीन सरकारी अस्पतालों में 65 साल है, बाकी के अस्पतालों में 62 साल है
महाराष्ट्र में 64 साल में डॉक्टर रिटायर होते हैं
प्रधानमंत्री ने ठीक ही कहा कि मेडिकाल कॉलेज में रिटायरमेंट उम्र अलग है
अस्पताल में अलग है
कहीं 65 साल है तो कहीं 60 से 62 है
कई जगहों पर उम्र बढाने की मांग भी होती रही है
20 जनवरी 2015 को हिन्दू अखबार में एक रिपोर्ट छपी है कि तब मनोहर लाल खट्टर ने हरियाणा राज्य के सरकारी कर्मचारियों के रिटायर होने की उम्र 60 से घटाकर 58 कर दी थी
पंजाब और हरियाणा हाईकोर्ट ने इस फैसले को सही माना था
मुख्यमंत्री मनोहर लाल खट्टर की राय थी कि इस फैसले से युवाओं के लिए रोजगार के अधिकतम अवसर पैदा होंगे
विरोध करने वालों का कहना था कि फिर हरियाणा में आईएएस, कॉलेज के टीचर और न्यायिक अधिकारी क्यों 60 साल में रिटायर होंगे, वे भी 58 में हो जाएं
कोर्ट में विरोधी हार गए
4 अप्रैल 2016 के इंडिया टुडे की साइट पर एक और खबर है कि हरियाणा सरकार डॉक्टरों की कमी को दूर करने के लिए उनके रिटायरमेंट की उम्र 58 से बढाकर 62 करना चाहती है
हरियाणा के स्वास्थ्य मंत्री का बयान था कि ऐसे प्रस्ताव पर विचार हो रहा है
उडीसा ने भी सरकारी डॉक्टरों की कमी को पूरा करने के लिए रिटायरमेंट उम्र 60 से बढा कर 65 साल कर दिया था
मगर इस प्रस्ताव के खिलाफ ओडिशा मेडिकल सर्विस एसोसिएशन खुलकर आ गया
यहां तक कि प्रधानमंत्री को भी पत्र लिख दिया
अब पता नहीं ये एसोसिएशन वाले किसे पत्र लिखेंगे क्योंकि प्रधानमंत्री भी 65 साल करने जा रहे हैं
हमारे देश में मरीजों के अनुपात में डॉक्टरों की कमी तो है लेकिन क्या ये कमी इसलिए है कि इस वक्त डॉक्टर नहीं हैं
अगर ऐसा है तो आपको एक भी डॉक्टर बेरोजगार नहीं मिलना चाहिए
भारत में हर साल करीब 50,000 एमबीबीएस डॉक्टर देश के 370 मेडिकल कॉलेज से निकलते हैं
भारत दुनिया में सबसे ज्यादा डॉक्टर पैदा करने वाला देश है
अमेरिका में हर साल 18000 डॉक्टर निकलते हैं मगर उनकी आबादी की तुलना भारत से नहीं की जा सकती
काफी कम है
अब हमें समझना ये है कि क्या वाकई डॉक्टरों की कमी है हमारे देश में या सरकारी अस्पतालों में भर्ती ही नहीं निकलती है और जिन्हें सरकारी नौकरी मिलती है क्या वे अस्पतालों में जाते हैं
ओडिशा के सरकारी अस्पतालों में कई बार डॉक्टर ड्यूटी पर जाते ही नहीं है
2015 में ओडिशा सरकार ने 613 डॉक्टरों के खिलाफ नोटिस भी जारी किया था
ओडिशा ही नहीं ये कहानी आपको देश के तमाम राज्यों के सरकारी अस्पतालों में मिलेगी
इसका मतलब सरकारी अस्पतालों के तंत्र में भी समस्या है
लेकिन अप्रैल 2015 की टाइम्स आफ इंडिया की खबर है कि सरकार गांवों और मुश्किल इलाकों में काम करने वाले डॉक्टरों को वेतन के अलावा 80,000 रुपया प्रोत्साहन राशि देगी
तब भी डॉक्टर गांवों में सेवा के लिए तैयार नहीं है
30 जनवरी 2016 के हिन्दू अखबार में अफशां यास्मीन की रिपोर्ट है कि कर्नाटक पब्लिक सर्विस कमिशन से नियुक्त एक जनरल सर्जन ने नियुक्ति के अगले ही दिन इस्तीफा दे दिया
एक महिला डॉक्टर ज्वाइन करने के बाद अस्पताल ही नहीं गई
अफशां ने लिखा है कि 1122 डॉक्टरों की बहाली हुई मगर 597 ही ड्यूटी पर आए
जबकि पब्लिक सर्विस कमिशन जब दूसरे पदों की बहाली निकलता है तो वहां सीट से ज्यादा आवेदक होते हैं
सरकारी अस्पतालों के लिए बहाली निकलती है तो सीट से कम आवेदन आते हैं
ये चंद उदाहरण बिन कर इसलिए लाया ताकि पता चले कि हम उम्र बढा कर कोई क्रांतिकारी फैसला ले रहे हैं या क्रांतिकारी फैसला न लेना पडे इसलिए उम्र बढा रहे हैं
क्या सरकारें बिल्कुल प्रयास नहीं करती कि डॉक्टर नहीं आए
ऐसा तो नहीं लगता
यूपी की अखिलेश सरकार ने कहा है कि अगर डॉक्टर गांवों में जाएंगे तो पोस्ट ग्रेजुएशन में एडमिशन के वक्त तीस नंबर अलग से मिलेंगे
डॉक्टरों से बात कर पता चलता है कि सरकारी अस्पतालों में काम करना झमेला है
माहौल से लेकर मौके तक की तंगी है
वे 65 साल करने के फैसले से बहुत उत्साहित नहीं हैं
अब हम यह जानना चाहते हैं कि क्या वाकई हमारे देश में कम डॉक्टर पैदा हो रहे हैं
प्रधानमंत्री की एक बात तो ठीक लगती है कि एक दिन में तो डॉक्टर पैदा नहीं हो सकते
डॉक्टरी की पढाई कई साल की होती है लेकिन फिर हमारे देश में पोस्ट ग्रेजुएट की सीट इतनी कम क्यों हों
50,000 डॉक्टर अगर एमबीबीएस करते हैं तो 25,577 सीट क्यों हैं पोस्ट ग्रेजुएशन के लिए
महाराष्ट्र में रेडियो थेरेपी में पीजी करने के लिए सिर्फ दो सीट है
जबकि कैंसर के मरीजों की संख्या लगातार बढती जा रही है
विगत वर्ष टाइम्स ऑफ इंडिया ने लिखा है कि पूरे महाराष्ट्र में रेडियो थेरेपी के एक ही प्रोफेसर हैं
जिन्हें 60 साल की उम्र में 2007 में रिटायर हो जाना चाहिए था लेकिन डॉक्टर कांबले नागपुर मेडिकल कॉलेज में मई 2015 तक पढाते रहे
मई 2015 में उनकी उम्र 65 हो गई
महाराष्ट्र में रिटायरमेंट की उम्र 64 साल है
इस दौरान जब रेडियो थेरेपी का प्रोफेसर नहीं मिला, प्रोफेसर न होने से रेडियो थेरेपी की दोनों सीटें चली जातीं लिहाजा सरकार ने यह प्रस्ताव तैयार किया कि जो कंट्रैक्ट पर डॉक्टर रखे जाते हैं उनकी उम्र 65 से बढाकर 70 कर दी जाए
यह कहानी बताती है कि उम्र बढाकर हम समस्या पर पर्दा डाल रहे हैं
पोस्ट ग्रेजुएट की सीट बढाई जा सकती है
जब तक पोस्ट ग्रेजुएट सीट नहीं होगी तो पढाने वाले टीचर कहां से पैदा होंगे, जब टीचर ही नहीं होंगे तो डॉक्टर कहां से पैदा होंगे
क्योंकि टीचर होगा, पोस्ट ग्रेजुएट छात्र होंगे तभी तो सीट भी बढेगी
यह एक चक्र है
सरकारें चाहें तो इस कमी को एक दो साल में दूर कर सकती हैं
रिटायरमेंट उम्र की जगह पोस्ट ग्रेजुएशन की सीट बढा देती तो लगता कि इरादा साफ है
जब नामांकन में ओबीसी आरक्षण दिया गया था तब कुछ ही महीनों के भीतर सीटें भी बढ गईं और क्लास रूम भी बन गए
सरकारी मेडिकल कॉलेज में हालत यह है कि जवानी गुजर जाती है डॉक्टर फैकल्‍टी नहीं बन पाता है
लिहाजा वो हताश होकर प्राइवेट अस्पतालों में चला जाता है जहां पैसा पद और कथित रूप से आजादी मिलती है
प्राइवेट अस्पतालों में आजादी की उनकी दलील कुछ नकली लगती है कुछ असली भी होती है
डॉक्टरों का होना बहुत जरूरी है लेकिन क्या इस व्यवस्था में सुधार के लिए ठोस सर्जरी हो रही है
डॉक्टर की कमी नहीं लगती, कहीं गांवों में नहीं जाने का बहाना तो नहीं, क्या सरकारों ने गांवो में अस्पतालों में डॉक्टरों के काम करने की सुविधा बेहतर किये हैं, क्या सरकारी मेडिकल कॉलेजों में रिसर्च का फंड बढाया है, क्या टीचिंग का माहौल बेहतर हुआ है
कहीं ऐसा तो नहीं कि कमी के कारण की जगह कमी का बहाना बनाकर 65 साल सिर्फ वाहवाही लूटने के लिए की गई है
प्राइवेट संस्थानों में रिटायरमेंट उम्र 70 साल है ताकि 65 पर डॉक्टर निकले तो वो ले जाएं
महात्मा गांधी के साथ जवाहर लाल नेहरू (फाइल फोटो)अमूमन किसी सरकार की दूसरी सालगिरह भारी जश्न का कारण तभी बनती है जब उसके पास कोई खास वजह हो
बेशक, केंद्र में कई दशकों बाद भारी बहुमत से आई एनडीए-2 सरकार को यह खास वजह हाल में असम के विधानसभा चुनावों में भारी जीत ने मुहैया कराई है
शायद वह इस अवसर को अगले साल राजनैतिक रूप से सबसे महत्वपूर्ण उत्तर प्रदेश चुनावों में अपनी संभावना बेहतर करने के लिए इस्तेमाल करना चाहती है
लेकिन सवाल है कि क्या एनडीए-2 या मोदी सरकार अपनी जगाई उम्मीदों पर खरी उतर पाई है?
सरकार की कामयाबी उसके द्वारा शुरू की गईं ऐसी नीतियों और कार्यक्रमों से होती है जो समाज, राजनीति और बौद्धिक माहौल में क्रांतिकारी बदलाव ला दे
ऐसे बदलाव की नींव ज्यादातर सत्ता के शुरुआती वर्षों में ही रखी जाती है
पहले साल ही राजीव गांधी सैम पित्रोदा को ले आए थे और सी-डॉट की स्थापना की थी
दूरसंचार के क्षेत्र में मौजूदा क्रांति का श्रेय राजीव गांधी की उसी पहल को है
पीवी नरसिंह राव ने अपने पहले बजट से ही उद्योगों को लाइसेंस राज से मुक्त करके आर्थिक उदारीकरण की ओर कदम बढ़ाया जिसके दूरगामी नतीजे हुए
बराक ओबामा ने अल अजहर विश्वविद्यालय में अपने संबोधन से मुसलमानों की भावनाओं को छूने की कोशिश की और अमेरिका द्वारा बुश की विदेश नीति में बदलाव का संकेत दे दिया
उन्होंने तभी इराक और अफगानिस्तान से अमेरिकी फौज की वापसी का भी संकेत दे दिया था
अब आइए देखें कि मोदी सरकार ने अपने दो साल में क्या हासिल किया?
  इसमें दो राय नहीं कि सरकार ने स्वच्छ भारत, मेक इन इंडिया, स्टैंड अप इंडिया, जन धन योजना, उज्ज्वला योजना जैसी कई नई शुरुआत काफी जोरशोर से कीं
हालांकि कुछ लोगों की राय में इनमें से कई पूर्व यूपीए सरकार की योजनाएं थीं जिनको नए रंग-रूप और जज्बे के साथ पेश किया गया
लेकिन प्रधानमंत्री एक बार संसद में कह चुके हैं कि सरकारें अमूमन निरंतरता में चलती हैं और अच्छी योजनाओं को आगे ले जाने में कोई गुरेज नहीं होना चाहिए
बहरहाल, अगर कुछ प्रमुख मीडिया समूहों के जनमत सर्वेक्षणों को देखें तो सरकार के कामकाज के बारे में तस्वीर कुछ मिली-जुली सी दिखती है
टाइम्स ऑफ इंडिया के एक सर्वेक्षण में मोदी की लोकप्रियता करीब 62 प्रतिशत बताई गई, जो पहले साल के 75 प्रतिशत से कुछ घटी है
इंडिया टुडे के फरवरी 2016 के सर्वेक्षण के मुताबिक मोदी अभी भी सबसे बेहतर प्रधानमंत्री पद के उम्मीदवार हैं
इस साल अप्रैल में इकोनॉमिक टाइम्स के सर्वेक्षण के मुताबिक ‘‘सरकार के आर्थिक प्रदर्शन को सही ठहराने वाले 86 प्रतिशत लोग थे जबकि 62 प्रतिशत ने कहा कि सरकार ने रोजगार के अवसर पैदा किए हैं और 58 प्रतिशत के अनुसार भविष्य बेहतर होने की उम्मीद है
’’ लेकिन हाल में आए पांच राज्यों असम, पश्चिम बंगाल, केरल, तमिलनाडु और पुदुच्चेरि के विधानसभा चुनावों के नतीजे क्या मोदी सरकार के कामकाज के बारे में यही तस्वीर पेश करते हैं?
आइए इनके आंकड़ों की जरा छानबीन करें
इन राज्यों की कुल 824 सीटों में से कांग्रेस को 115 जबकि भाजपा को 64 सीटें ही मिली हैं
वाम मोर्चे को इन चुनावों में 124 सीटें (बंगाल में 33 और केरल में 91), तृणमूल कांग्रेस को 211 सीटें, अन्नाद्रमुक को 134 सीटें, द्रमुक को 94 सीटें मिली हैं
यह भी गौर कर सकते हैं कि इनके दबदबे वाले इलाकों में भाजपा की पैठ न के बराबर ही है
पश्चिम बंगाल, केरल और तमिलनाडु में उसका वोट प्रतिशत 2014 के मुकाबले घट गया है
असम में भाजपा की वोट हिस्सेदारी (29.5 प्रतिशत) काफी बढ़कर भी कांग्रेस (31 प्रतिशत) के मुकाबले कम है
अगर भाजपा की वोट हिस्सेदारी में अगप के (8.1) और बोडो पीपुल्स फ्रंट के (3.9) वोट प्रतिशत को जोड़ दें तब भी वह 41.5 प्रतिशत ही बैठता है, जो कांग्रेस और बदरुद्दीन अजमल के ऑल इंडिया डेमोक्रेटिक फ्रंट (एआईयूडीएफ) के 13 प्रतिशत वोट के योग 44 प्रतिशत से कम है
इसलिए भाजपा को अपने ‘कांग्रेस-मुक्त भारत’ के नारे को साकार करने के लिए अभी काफी लंबी दूरी तय करनी पड़ेगी
बेशक, भाजपा पूर्वोत्तर के बड़े राज्य असम में धूम-धड़ाके के साथ लगभग आधी 60 सीटें (कुल सीटें 126) हासिल करने में कामयाब हो पाई है
लेकिन यह ध्यान में रखना होगा कि उसकी यह विजय कांग्रेस के एक धड़े के बड़े नेता हेमंत विस्वा शर्मा (जिन पर भाजपा ही पहले भ्रष्टाचार के कई मामलों में हमलावर रही है और हाल तक उनकी जांच बैठाने का वादा करती रही है) को शामिल करने और असम गण परिषद तथा बोडोलैंड पीपुल्स फ्रंट से गठजोड़ कायम करने से हुआ है
इस मायने में दिल्ली में भले प्रधानमंत्री नरेंद्र मोदी और भाजपा अध्यक्ष अमित शाह फूलों की बारिश के बीच अपने सिर जीत का सेहरा बांध लें मगर राज्य में यह सर्वानंद सोनोवाल, हेमंत विस्वा शर्मा और प्रफुल्ल महंत की तिकड़ी के परिश्रम से ही हुआ है
सर्वानंद भी एक समय अगप में ही रहे हैं
एक तथ्य यह भी है कि भाजपा को यह हासिल करने में कम से कम हाल के तीन चुनाव और केंद्र में एक अदद सरकार की दरकार पड़ी है
यह भी गौर किया जाना चाहिए कि अटल बिहारी वाजपेयी के नेतृत्व में पहली एनडीए की सरकार बनी थी तब भी पूर्वोत्तर और बंगाल के साथ केरल वगैरह में भाजपा के प्रति दिलचस्पी कुछ बढ़ गई थी
यह भी गौर करें कि असम में मोदी और शाह के प्रचार को काफी सीमित करना पड़ा
यानी यह चुनाव मोदी सरकार के कामकाज पर बहुत अनुकूल टिप्प्णी नहीं करते, जैसा कि मीडिया हाउसों के सर्वेक्षणों से जाहिर होता है
यह भी देखें कि बंगाल, केरल और तमिलनाडु में तीन सरकारें भारी बहुमत से ऐसी बनी हैं जो मोदी सरकार की नव-उदारवादी नीतियों के बरक्स कल्याणकारी नीतियों की हिमायती हैं
मोदी और उनके मंत्री अपनी सबसे बड़ी उपलब्धि यह बताते हैं कि इन दो साल में देश को भ्रष्टाचार मुक्त शासन का अहम तोहफा मय्यसर हुआ है
यूपीए-2 की पूर्व मनमोहन सिंह सरकार के अनेक घपलों-घोटालों के खुलने की बात पर गौर करें तो यह उपलब्धि जैसा लगता है
लेकिन यह भी याद रखना चाहिए कि यूपीए-1 के पांच साल में घोटाले नहीं के बराबर उभरे थे और एनडीए-1 की अटलबिहारी सरकार में भी घोटालों की फेहरिस्त तीसरे-चौथे साल से खुलनी शुरू हुई थी
मोदी सरकार के अभी तो दो ही साल हुए हैं
मोदी अपनी उस छवि पर खरे नहीं उतर पाए हैं कि वे साहसिक सुधारक हैं
आजकल तो उनको सुनने से लगेगा कि वे किसी कांग्रेस सरकार के मुखिया की तरह कल्याणकारी योजनाओं के जरिए ग्रामीण गरीबों और किसानों पर ज्यादा फोकस कर रहे हैं
लेकिन मोदी ने तो यह वादा किया था कि वे ऐसा माहौल बनाएंगे जिसमें कोई गरीब रहेगा ही नहीं
उनके दो साल के राज में गरीबी मिटा देने वाले बड़े सुधार नहीं दिखे हैं
वे उन सुधारों की ओर भी आगे नहीं बढ़ पाए जिसके लिए संसदीय मंजूरी की दरकार नहीं है
कोई प्रशासनिक, पुलिस कार्यप्रणाली या शिक्षा तथा स्वास्थ्य के क्षेत्र में सुधार नहीं किए जा सके हैं
इसी तरह मोदी का बहुप्रचारित ‘मेक इन इंडिया’ कार्यक्रम भी सिर्फ सेमिनारों में चर्चा का विषय बनता जा रहा है
मोदी की दूसरी समस्या यह है कि वे बहुत ज्यादा बोलते या वादे करते हैं और उस पर आगे ज्यादा कुछ नहीं करते
मसलन, उन्होंने बड़े जोर-शोर से ‘‘स्वच्छ भारत’’ अभियान की शुरुआत की
लेकिन उन्होंने इसकी कोई व्यवस्था नहीं की कि कैसे इस पर अमल हो
मोदी यह बताने का भी कोई मौका जाया नहीं जाने देते कि भारत में आबादी के गणित के काफी फायदे हैं, खासकर यहां की आधी आबादी युवा है
लेकिन इस क्षमता का दोहन तभी हो सकेगा जब यह युवा अच्छे रोजगार  पाएंगे
अगर ऐसा नहीं हुआ तो यही आबादी दुर्दशा का कारण बन जाएगी
इस संदर्भ में श्रम ब्यूरो से हाल ही में जारी हुए आंकड़े वाकई चिंताजनक हैं
आठ श्रम साध्य क्षेत्रों (कपड़ा, सिले-सिलाए कपड़े, चमड़ा, जेवरात, बीपीओ, हथकरघा, धातु और वाहन) में रोजगार सृजन 2015 में महज 1.35 लाख ही हुआ जबकि उसके पिछले साल यह आंकड़ा 4.9 लाख था और 2009 में तो 12.5 लाख था
इससे भी बुरी खबर यह है कि 2015 की आखिरी तिमाही में इन आठ क्षेत्रों में और गिरावट आई है
कुल मिलाकर यह कहा जा सकता है कि मोदी उन उम्मीदों पर खरा उतरने के लिए अभी बहुत कुछ नहीं कर पाए हैं, जो उन्होंने दो साल पहले भारतीयों में जगाई थी
हरिमोहन मिश्र वरिष्ठ पत्रकार एवं टिप्पणीकार हैं ... डिस्क्लेमर (अस्वीकरण) : इस आलेख में व्यक्त किए गए विचार लेखक के निजी विचार हैं
भारत के दो प्रधानमंत्री हैं
एक हिन्दी बोलने वाले प्रधानमंत्री श्री नरेंद्र मोदी और दूसरे अंग्रेज़ी बोलने वाले मिस्टर प्राइम मिनिस्टर नरेंद्र मोदी
एक जो गांव गांव में हिन्दी बोलते हैं और दूसरे जो अंतरर्राष्ट्रीय सभाओं में अंग्रेजी बोलते हैं
हमारे देश में भाषा के विकास और विस्तार में साहित्यकारों, फ़िल्मकारों और पत्रकारों की चर्चा तो होती है लेकिन नेताओं के योगदान की कम चर्चा होती है
प्रधानमंत्री भाषा का भी प्रतिनिधित्व करते हैं
समय समय पर इस आधार पर भी मूल्याकंन होना चाहिए
भारतीय जनता पार्टी के दोनों प्रधानमंत्री भाषा के लिहाज़ से एक दूसरे से काफी अलग होते हुए भी पूर्ण रूप से सक्षम नेता रहे हैं
अटल बिहारी वाजपेयी की हिन्दी नरेंद्र मोदी की हिन्दी से कहीं ज़्यादा समृद्ध है लेकिन वाजपेयी जी की हिन्दी कुलीनता और साहित्यिकता से बंधी है
वाजपेयी की हिन्दी विपक्ष के नेता के तौर पर भी मर्यादा और जवाबदेही से बंधी होती थी और प्रधानमंत्री बनने के बाद भी वैसी ही रही
वह हिन्दी बोलते वक्त नेता भी होते थे और कवि भी
उनके पास कई तरह की हिन्दी थी
गांधीनगर के सांसद लाल कृष्ण आडवाणी की हिन्दी अच्छी थी लेकिन वाजपेयी की हिन्दी के सामने उनकी हिन्दी की कम चर्चा हो सकी
आडवाणी की हिन्दी में विश्वसनीयता और स्वाभाविकता का अभाव है
वह अच्छी हिन्दी बोलते तो है लेकिन तत्सम और तदभव के बीच तालमेल नहीं बिठा सके
उनकी हिन्दी संघ के स्वयंसेवक की तरह है जो एक ख़ास किस्म के कृत्रिम प्रशिक्षण से बनती है
संघ के कई नेताओं की हिन्दी आडवाणी से मिलती जुलती है
आडवाणी ने भाषा से कम अपने कद से ज़्यादा पहचान बनाई
वह अंग्रेजी बोलते वक्त भी व्यक्तिगत हैसियत के मोह से आगे नहीं निकल पाते हैं
वाजपेयी भी स्वयंसेवक थे लेकिन उनकी हिन्दी राष्ट्रीय स्वयंसेवक संघ की नहीं है
प्रधानमंत्री नरेंद्र मोदी की हिन्दी अपने इन दोनों वरिष्ठों से काफी अलग है
गुजरात के भीतर वे गुजराती में सभाएं करते थे
बारह साल तक उन्होंने ख़ुद को गुजराती बोलने वाले नेता की तरह पेश किया
छह करोड़ गुजराती अस्मिता की दावेदारी हिन्दी से नहीं मिल सकती थी 
2013 के साल में जब दिल्ली की दावेदारी करने लगे तब उनकी हिन्दी बहुत काम आई लेकिन शैली वही रही जो गुजराती में थी
दो अलग भाषाओं में आवाज़ से लेकर हाव भाव तक ग़ज़ब की निरंतरता दिखी
लोकसभा चुनावों में कहीं कहीं वह अटल बिहारी वाजपेयी का हाव-भाव भी लेते दिखे
मोदी के भाषण में  तथ्यात्मक ग़लतियों, तर्क-कुतर्क, राजनीतिक चालबाज़ियों और समुदायों के समावेशीकरण के मसले पर अलग से लिखा जाना चाहिए, वह ग़लत बोलने से नहीं चूकते
जनता उनके भाषण शैली पर मोहित रहती है इसलिए विरोधियों की तरह तथ्यों की कम जांच करती है! वैसे विरोधी भी ठीक से नहीं करते
वाजपेयी के नैपथ्य में चले जाने से राष्ट्रीय स्तर पर हिन्दी कमज़ोर पड़ गई थी
पी वी नरसिम्हा राव और मनमोहन सिंह कई भाषाओं के विद्वान रहे लेकिन दोनों ने न तो वक़्ता के रूप में पहचान बनाई न ही किसी एक भाषा को पहचान दी
इस मामले में सोनिया गांधी की हिन्दी सराहनीय रही
उनकी हिन्दी में एक चाह थी, लोगों ने उनकी कोशिश को सराहा और दो बार सत्ता दी
वह लिखकर पढ़ती थी लेकिन बोलने के अंदाज़ में वह अपनी पार्टी के तमाम नेताओं पर भारी पड़ जाती हैं
उनमें पंच लाइन पैदा करने का बोध नफ़ीस हिन्दी और उर्दू बोलने वाले सलमान खुर्शीद जैसे नेताओं से कहीं बेहतर है
वैसे सलमान ख़ुर्शीद बोलते हुए बेहद साधारण और प्रभावहीन नेता लगते है
कांग्रेस नेताओं की भाषा पर अलग से लिखूंगा
वाजपेयी के बाद हिन्दी बोलने वाले कई नेता क्षेत्रीय दलों में थे लेकिन उनकी हिन्दी की भी अपनी सीमाएं रहीं हैं
हालांकि उनमें से कई हिन्दी के स्वाभिमान या अंग्रेज़ी के विरोध से पैदा हुए नेता रहे
अभी उन पर भी विस्तार से चर्चा नहीं करना चाहता
बस इतना कहना चाहता हूँ कि उनमें तात्कालिकता, स्वाभाविकता, कल्पनाशीलता और तत्परता नहीं थी
वे अपनी भाषा से कम अपने सामाजिक आधार के दम पर नेता रहे
भाषाशास्त्रियों को इस बात का अध्ययन करना चाहिए कि क्या 2011-2012 के साल में अरविंद केजरीवाल की हिन्दी की आक्रामकता ने नरेंद्र मोदी को प्रभावित किया या दोनों के बीच किसी किस्म की भाषाई प्रतिस्पर्धा हुई कि एक ही तरह से चीख़ कर बोलना, ललकारना और हुंकार भरना है
केजरीवाल की हिन्दी, सत्ता को ललकार रही थी तो मोदी की हिन्दी ने सत्ता के प्रतीकों को ढहाना शुरू कर दिया
उन्होंने खुद को राष्ट्रीय स्तर पर स्थापित करने के लिए हिन्दी का सहारा लिया और हिन्दी बोलने वाले को भरोसा दिया कि उदारीकरण के इस दौर में जब अंग्रेजी बोलना स्वाभाविक मान लिया गया है वह अब भी हिन्दी से चुनौती दे सकते हैं
हिन्दी बोलने वाला अंग्रेज़ी पर वर्चस्व क़ायम करने की कुंठा से भरा रहता है जिसे कभी स्वाभिमान तो कभी राष्ट्रवाद के रूप में समझता है
साल 2014 में प्रधानमंत्री की हिन्दी ने लुटियन दिल्ली के भाषाई कुलीनों को डरा दिया
जो इस डर को स्वीकार नहीं करना चाहते थे, वे मोदी को बाहरी कहने लगे जबकि यह बात पूरी तरह सत्य नहीं है
मोदी दिल्ली से ही गुजरात गए थे लेकिन लौटे तो बाहरी हो गए ! चुनावी रैलियों में उनका भाषण लंबा होने लगा
लोग देर तक उनकी हिन्दी को नोटिस करने लगे
उदारीकरण से पैदा हुआ हिन्दी का कुलीन उनकी हिन्दी के ज़रिये आत्मविश्वास पाने लगा जो यूपीए की अंग्रेजीयत से दब गया था
प्रधानमंत्री बनते ही सबको लगा कि दिल्ली अब हिन्दी बोलेगी
बहुत हद तक ऐसा है भी लेकिन दिल्ली अब भी अंग्रेज़ी में ही बात करती है
दिल्ली की सत्ता पुरानी होती है तो अंग्रेजी हो जाती है
नई होती है तो हिन्दी लगती है 
दिल्ली और बिहार के चुनाव प्रधानमंत्री की हिन्दी के लिहाज़ से महत्वपूर्ण हैं
दोनों जगहों में उनकी हिन्दी उनके ख़िलाफ़ काम कर गई
दिल्ली में लोगों ने देखा कि विनम्रता नहीं है और बिहार में लोग कहने लगे कि प्रधानमंत्री की गरिमा नहीं है
इन दो चुनावों में मैंने उसी जनता को उनकी भाषा की कॉपी चेक करते देखा जो बिना देखे नंबर दिये जा रही थी
लोग उनकी हिन्दी में शालीनता खोजने लगे
हालांकि चुनावी रैलियों में उनकी हिन्दी अब भी वैसी ही है जैसी लोकसभा चुनावों में थी
बस भीड़ अच्छी होनी चाहिए
सरकारी कार्यक्रमों में वे हिन्दी बोलते वक्त ख्याल रखते हैं कि प्रधानमंत्री हैं लेकिन बीच बीच में नेता की तरह बोल जाते हैं जैसे मिठाई खाना बंद कर दिया है ! संसद में उनकी हिन्दी पर फिर कभी अलग से लिखूँगा
ऐसा नहीं है कि विदेश दौरे पर प्रधानमंत्री हिन्दी नहीं बोलते लेकिन वहां दो प्रकार की हिन्दी बोलते हैं
एक जब वह भारतीय मूल के समुदाय को संबोधित करते हैं और दूसरा जब वह किसी राष्ट्र प्रमुख के सरकारी आवास या दफ्तर से मीडिया के सवालों का जवाब हिन्दी में देते हैं
उस वक्त उनकी हिन्दी उस नरेंद्र मोदी के जैसी नहीं होती जो रैलियों में दहाड़ते हैं लेकिन जैसे ही कोई स्टेडियम मिलता है वे मेडिसन और मोकामा के फर्क को भूल जाते हैं
सत्ता की हिन्दी से आज़ाद हो जाते हैं
सत्ता की अंग्रेज़ीयत तो हम जानते हैं लेकिन सत्ता की हिन्दीयत पर कम बात करते हैं 
अब आता हूं मिस्टर प्राइम मिनिस्टर नरेंद्र मोदी पर जो विदेशों में अंग्रेज़ी बोलते हैं
प्रधानमंत्री को अंग्रेज़ी आती है फिर भी वह अंग्रेज़ी में लिखा भाषण पढ़ते हैं
मिस्टर मोदी ने ख़ुद को अंग्रेजी भाषी नेता के रूप में स्थापित करने के लिए टेक्नॉलॉजी का सहारा लिया है
उनके सामने एक पारदर्शी तख़्ती लगी होती है जिस पर लिखा देखकर वो बोलते हैं
एक वाक्य दायें मुड़ कर बोलते हैं तो अगले वाक्य के लिए बायें मुड़ जाते हैं
वे अंग्रेज़ी बोलते हुए हिन्दी वाले मोदी से काफी अलग हो जाते हैं
मिस्टर प्राइम मिनिस्टर नरेंद्र मोदी के भीतर अंग्रेज़ी बोलने की अथाह चाह है
वे बहुभाषी नेता हैं
गुजराती, हिन्दी और अंग्रेज़ी में तक़रीरें करते हैं
इन दिनों ग़ालिब और सूफ़ी संतों के क़लाम पर भी मेहनत करने लगे हैं! लेकिन जब वह अंग्रेजी बोलते हैं तो टेक्नॉलॉजी उन्हें बांध देती है
ऐसा लगता है हाथ में नया नया आईफोन आया हो
अंग्रेजी बोलते वक्त उनकी देहभाषा सिकुड़ जाती है
जैसे किसी धोती कुर्ते वाले को पहली बार टाइट प्रिंस सूट पहना दिया गया हो
जहां खड़े होते हैं वहाँ से हिलते डुलते नहीं
बड़े मंच की छोटी सी जगह का इस्तमाल करते हैं और भाषण के ज़रिये ख़ुद को बड़ा करने का प्रयास करते हैं
वह संयुक्त राष्ट्र संघ में हिन्दी में बोले और अमरीकी कांग्रेस के सामने अंग्रेज़ी में
मिस्टर प्राइम मिनिस्टर नरेंद्र मोदी हर समय हिन्दी के स्वाभिमान को नहीं ढोना चाहते
उनके लिए हिन्दी भी एक अवसर है और अंग्रेज़ी भी
वह हिन्दी के उन रूढ़िवादी प्रतीकों को नहीं ढोना चाहते कि विदेश गए तो हिन्दी बोल कर आ गए
अमरीकी कांग्रेस में घुसते ही वह सांसदों से हाथ मिलाने लगे
एक पल में उनके हाव-भाव पर अंग्रेज़ीयत हावी हो गई
'कूल' नेता बनने की देहभाषा हिन्दी में भी है या हो सकती है लेकिन मिस्टर मोदी की भाषा और देहभाषा दूसरी भाषाओं के 'कूलत्व' ( कूल अंग्रेज़ी शब्द है) को अपना लेती है
मिस्टर मोदी असीम महत्वाकांक्षाओं से भरे नेता हैं
नितांत निजी होने के बाद भी वह अपनी महत्वाकांक्षाओं की फ़्रेंचाइज़ी अपने समर्थकों में बांट देते हैं! वह भले ही नेहरू विरोधी हों लेकिन अंग्रेज़ी में बोलते हुए वह नेहरू के भाषणों की ऊंचाई को छू लेना चाहते हैं
उनके जिस जैकेट को मोदी जैकेट कहा जाता है वह आधुनिक भारतीय राजनीति के आदीकाल में नेहरू जैकेट ही कहलाता था
मोदी चाहते हैं कि देश और दुनिया उन्हें स्टेट्समैन के रूप में देखे
अफ़ग़ानिस्तान और अमरीकी कांग्रेस में दिया गया उनका भाषण भले ही उनका न लिखा हो लेकिन किसी भी पैमाने से स्तरीय था
उस मुक़ाम को छू लेने वाला था जो वह चाहते हैं
मिस्टर प्राइम मिनिस्टर मोदी अंग्रेज़ी को अंग्रेज़ी की तरह नहीं बोलते
अंग्रेज़ी बोलते वक्त वह उन उच्चारणों को हासिल करने की बेचैनी से मुक्त हैं जिनसे आजकल हर कोई ग्रसित है
वह अपनी अंग्रेज़ी से सुनने वाले को 'एलियनेट' यानी अलग-थलग नहीं करते हैं
लेकिन थोड़ा सा लगा कि वह अंग्रेज़ी में 'एकोमोडेट'( स्वीकृत) होना चाहते हैं! स्वाभाविक भी है
वैसे हिन्दी में होता तो इस भाषण की गांव गांव में चर्चा होती लेकिन अमरीका और दुनिया में असर नहीं होता
अमरीकी कांग्रेस में वह प्रधानमंत्री या प्राइम मिनिस्टर से आगे जाना चाहते थे
चले भी गए
हिन्दी भाषी घरों में अंग्रेज़ी से दुराव नहीं है लेकिन स्टाइल वाली अंग्रेज़ी से लगता है कि लड़का गया काम से
भले ही वह कितना ही काम वाला हो 
मिस्टर मोदी अंग्रेजी को हिन्दी की तरह बोलते हैं
थोड़े सिकुड़े सिकुड़े से सरकार नज़र आते हैं लेकिन संभल संभल कर अपनी बात कह जाते हैं
भले ही सहजता न हो लेकिन गंभीरता रहती है
वे अंग्रेज़ी पर अपनी छाप छोड़ रहे हैं
लगता है कि उनकी टीम में अंग्रेज़ी लिखने वाले अच्छे लोग हैं
थोड़ा इतिहास की बेहतर समझ वाले लोग भी होने चाहिए जो कोणार्क मंदिर के काल को गलत न लिखे और अपने नेता की जगहँसाई न करायें
प्राइम मिनिस्टर मोदी को उन इतिहासकारों की टीम बना लेनी चाहिए जिन्हें लेफ़्ट कहा जाता है ! अमरीकी कांग्रेस में उनका भाषण कूटनीतिक लिहाज़ से भारत की विदेश नीति को अमरीका के सामने आभार-नीति के रूप में प्रकट करता है तो भारत के लिए स्वतंत्र रेखाएं भी खींचता है
वह अपनी स्वाभाविक स्वतंत्रता को बचाकर रखने की कला जानते हैं
इसलिए अंग्रेज़ी बोल रहे थे लेकिन इस बात से बेफिक्र रहे कि मेसाचुसेट्स जैसे मुश्किल उच्चारण को कैसे साधा जाए
बस बोलकर आगे बढ़ गए
हर लफ़्ज़ और वाक्य को गंभीरता देने का प्रयास किया
अमरीकी कांग्रेस में मनमोहन सिंह का भाषण अच्छा था लेकिन मिस्टर प्राइममिनिस्टर मोदी ने उनकी नफ़ीस अंग्रेज़ी के भाषण से ज़्यादा अपनी ठेठ अंग्रेज़ीयत से अपने भाषण को यादगार बना दिया
अंग्रेज़ीयत भी देसी और ठेठ हो सकती है
ठसक न हो तो सुनने वालों में कसक रह जाती है! भारत-अमरीकी संबंधों के पेंच भाषणों से ढीले नहीं होंगे
अमेरिका मूलत: एक व्यापारी देश है
भारत प्रयासरत है एक व्यापारी देश में तब्दील होने के लिए
बात संस्कार और संस्कृति की करेगा लेकिन उसकी व्यापारिक नीतियां आक्रामक होती जा रही हैं
प्रकृति की पूजा की बात होगी लेकिन उसके दोहन की निष्ठूरता भी दिख जाएगी, अगर कोई देखना चाहे तो
भारत अब अमरीका का पार्टनर देश है
अमरीका भारत के मध्यमवर्गीय नागरिकों की महत्वाकांक्षा है और अब राष्ट्रीय महत्वाकांक्षा में बदल रहा है
हम उसका इस्तेमाल कर रहे हैं या वे हमारा ये विद्वान बांचते रहेंगे
मेरा मक़सद सिर्फ इतना था कि प्रधानमंत्री की भाषा और शैली को रेखांकित किया जाए
भाषा के बाह्य रूप के आधार पर उनके विचार प्रवाह को समझा जाए
क्या आपको भी प्रधानमंत्री श्री नरेंद्र मोदी और मिस्टर प्राइम मिनिस्टर नरेंद्र मोदी में कोई फर्क लगता है?
नरेंद्र मोदी सरकार में अल्पसंख्यक मामलों की मंत्री नजमा हेपतुल्‍लाह ने ट्रिपल तलाक के मसले पर अपना आपा खो दिया
मुस्लिम समाज में महिलाओं के एक तबके में कदम उठ रहे हैं जो इस रूढ़ि‍वादी रवायत को बदलना चाहते हैं
इस प्रथा के विरोध में भारतीय मुस्लिम महिला आंदोलन ने 50,000 से ज्यादा महिलाओं के हस्ताक्षर इकट्ठा किए हैं
उनको पुरुषों का भी सहयोग मिल रहा है
दुनिया भर के 21 देशों में ट्रिपल तलाक का तरीका प्रतिबंधित है
इनमें इराक, ईरान, बांग्लादेश, पाकिस्तान, सऊदी अरब, इंडोनेशिया जैसे मुस्लिम बहुल देशों के साथ अफ्रीका के कई मुल्‍क शामिल हैं
हमारे देश में ये बरकरार है लेकिन अब ट्रिपल तलाक और हलाला के खिलाफ आवाजें तेज हो रही हैं
फोन, फेसबुक, चिठ्ठी से महज तीन बार तलाक-तलाक कहने से एक निकाह तोड दिया जाता है, जिसमें महिलाओं को तलाक ए बिद्दत का समय भी नही मिलता यानी कुछ सोचने विचारने के लिए समय
अहले हदीस में इसे मान्यता नहीं है लेकिन हनाफी मसलत में है
दरअसल मुस्लिम समाज में भी अलग अलग विचारधाराएं हैं
हलाला के तहत एक महिला को मजबूरन तलाक के बाद अगर वापस अपने शौहर से शादी करनी होती है तो दूसरे मर्द के साथ निकाह करना पडता है और साथ रहने के बाद ही पहले पति के पास वापसी जा सकती है
दरअसल कई बार गुस्से, नशे या फिर हल्के कारणों की वजह से तलाक, तलाक, तलाक कह दिया जाता है जोकि मुस्लिम समाज के मौलिक अधिकारों के खिलाफ जाता है
बहरहाल हमारे देश में दो मुस्लिम महिलाओं ने सुप्रीम कोर्ट का दरवाजा खटखटाया है
सायरा बानो का किस्‍सा एक उत्‍तराखंड की सायरा बानो हैं, जिन्‍हें चिट्ठी से तलाक मिला
वे अपने माता-पिता के यहां इलाज करा रहीं थीं
उनके पति इलाहाबाद में बच्‍चों के साथ रहते हैं
सायरा को बच्‍चों से मिलने भी नहीं दिया गया
तमाम कोशिशों के बाद जब उनके पति ने नहीं सुनी तो वे सुप्रीम कोर्ट पहुंच गई
अब सुप्रीम कोर्ट ने तमाम हलकों से राय मांगी है, जिस पर जल्द राय सामने आने वाली हैं
मुस्लिम समाज की नजरें सुप्रीम कोर्ट के फैसले पर टिकी हुई हैं
मुस्लिम पर्सनल लॉ बोर्ड का कहना है कि मुस्लिम समाज में तलाक के मामले इतने नहीं जितने दूसरे समाजों में हैं
मुस्लिम पर्सनल लॉ बोर्ड इस मुद्दे को मुसलमानों की पहचान से जोड रहा है
उनका कहना है कि ये उनकी आईडेंटिटी से जुडा है
किसी को उनके धर्म में दखल की इजाजत नहीं है लेकिन सवाल ये भी है कि क्या उन्‍होंने कोई मॉडल निकाहनामा समाज के लिए सामने रख लागू करवाया?
वे मानते हैं कि प्रशासनिक ढांचे की कमी आडे आ रही है लेकिन अब बात हाथ से निकल गई है
तमाम वर्ग अब कोर्ट का रुख कर रहे हैं
नजमा हेपतुल्‍लाह का गुस्सा वो हकीकत है जो राजनीतिक नफा-नुकसान पर टिका हुआ है
मुस्लिम समाज में शिक्षा पर जोर सही है लेकिन राजनीतिक मदद से मुंह चुराने से महिलाओं की कारगर मदद नहीं होने वाली
जब तक अल्पसंख्यक मंत्रालय जमीन पर उतर कर काम नहीं करेगा तब तक हमारे इन समाजों में विकास कोसों दूर रहेगा
इसमें अच्छी बात यह है कि समय भले लगे लेकिन समाज में खुद बदलाव के कदम उठने शुरू हो गए हैं
(निधि कुलपति एनडीटीवी इंडिया में सीनियर एडिटर हैं) डिस्क्लेमर (अस्वीकरण) : इस आलेख में व्यक्त किए गए विचार लेखक के निजी विचार हैं
पंजाब की चर्चा नशे के लिए होगी, कैंसर के लिए होगी, किसानों की आत्महत्या के लिए होगी
इसका मतलब है कि पंजाब की चर्चा होनी चाहिए क्योंकि कुछ ठीक नहीं चल रहा है
जरूर वहां से आने वाले सरकारी विज्ञापनों में बडे बडे कारखानों की चिमनियां दिखती हैं, कुछ ग्रोथ रेट भी दिखता है और तमाम तरह के विकास के दावे होते हैं
पंजाब में नशे को लेकर आज कोई बात नहीं हो रही है
इसलिए नहीं हो रही है कि कोई फिल्म आ गई है या चुनावों को देखते हुए कुमार विश्वास ने एक म्यूजिक वीडियो बना दिया है कि नशे की लत छोड दो
कई साल से पत्र पत्रिकाओं में पंजाब के नशे पर काफी रपटें छपती रही हैं
आउटलुक, इंडिया टुडे, तहलका, टाइम्स ऑफ इंडिया, हिन्दुस्तान टाइम्स, स्क्रोल, एनडीटीवी से लेकर ट्रिब्यून, तमाम अखबार, चैनल और पत्रिकाओं में पंजाब में ड्रग्स की भयावह कहानियां आती रही हैं
इसलिए पहले ये बात दिमाग से निकाल देनी चाहिए कि पंजाब में ड्रग्स की बात कर उसकी बदनामी की जा रही है
2010 में बीबीसी पर पंजाब में नशे की महामारी पर रिपोर्ट छपी थी
  अप्रैल 2012 में न्यूयॉर्क टाइम्स में स्टोरी है कि भारत का एक राज्य बुरी तरह नशे की जकड में आ चुका है
2014 में अल जजीरा ने रिपोर्ट छापी है कि ड्रग हरिकेन ने पंजाब को अपनी चपेट में ले लिया है
वाशिंगटन पोस्ट से लेकर लंदन के डेली मेल तक ने पंजाब के ड्रग्स की कहानियां छापी हैं
आउटलुक ने जनवरी 2011 में एक रिपोर्ट छापी थी
इसमें बताया गया है कि मई 2009 में जब बीएसएफ ने तरणतारण में 376 सिपाहियों की भर्ती निकाली तो 8600 जवानों में से सिर्फ 85 ही सिपाही के लायक निकले
इस रिपोर्ट में कमांडेंट अजीत कुमार ने कहा है कि लडकों का शरीर कमजोर पड गया है
उनकी छातियां धंस गई हैं
अनुराग कश्यप की फिल्म 'उडता पंजाब' के प्रोमो में आप भी तरणतारण का नाम सुनेंगे
आज से पांच साल पहले आउटलुक पत्रिका में चंदरसुता डोगरा लिखते हैं कि पार्टी आफिस से लेकर दफ्तरों, गांव के चौपाल में जाइये, हर समय आपको सुनने को मिलेगा कि नशे की लत पंजाब की जवानी को खत्म कर रही है
बीबीसी ने 2010 में पंजाब ड्रगस महामारी पर रिपोर्ट की है
चिट्टियां कलाइयां वे, ये गाना आपने कुछ समय पहले सुना था
लेकिन यह चिट्टा शब्द नशे पर बने गीतों में आकर खतरनाक हो जाता है
चिट्टा का मतलब होता है सफेद रंग
हेरोइन का पाउडर भी सफेद होता है इसलिए पंजाब में ड्रग्स के लिए चिट्टा का इस्तेमाल होता है
इसलिए अनुराग कश्यप की फिल्म उडता पंजाब का एक गाना है 'चिट्टा वे' और आम आदमी पार्टी के नेता कुमार विश्वास के म्यूजिक वीडियो में भी चिट्टा का जिक्र है
कुमार का वीडियो राजनीतिक भी है, सीधा सीधा बादल सरकार पर हमला करता है
इस वीडियो को यू ट्यूब पर सिर्फ एक लिंक को 11 लाख से अधिक बार देखा जा चुका है
अनुराग कश्यप की फिल्म का गाना चिट्टा वे को 37 लाख से ज्यादा बार देखा जा चुका है
इन गानों को लेकर जरूर इन दिनों पंजाब में नशे की महामारी पर बात हो रही है मगर नशे का मुद्दा तो 2012 में भी था जब राहुल गांधी ने कहा था कि पंजाब में 10 में से 7 लोग नशे की चपेट में हैं
तब अकाली दल के नेता प्रकाश सिंह बादल ने कहा था कि हमारे युवाओं की छवि बिगाडने की कोशिश है
राहुल गांधी को पंजाब के युवाओं से माफी मांगनी चाहिए
अपने नेता के बचाव में तब मनीष तिवारी ने कोर्ट में दिया पंजाब सरकार का ही हलफनामा पेश किया था कि पंजाब का 70 प्रतिशत युवा नशे का शिकार है
ये हलफनामा पंजाब की बीजेपी अकाली सरकार ने ही पेश किया था
9 जून यानी आज हमारे सहयोगी आनंद पटेल ने मोहाली में पंजाब के स्वास्थ्य मंत्री से बात की
उनकी आज भी वही पोजिशन है तो 2012 में थी
इसी साल जनवरी में ऑल इंडिया मेडिकल साइंस ने एक रिपोर्ट प्रकाशित की थी
इस रिपोर्ट में कहा गया है कि पंजाब में कितने लोग नशे की चपेट में हैं इसकी सही सही संख्या किसी के पास नहीं है
एम्स ने यह अध्ययन भारत सरकार के समाज कल्याण मंत्रालय के कहने पर ही किया था
इसके तहत पंजाब के दस जिलों में सर्वे हुआ
सर्वे के दौरान ड्रग्स के शिकार 3620 युवाओं से बातचीत की गई तो पता चला कि 76 फीसदी नशेडी 18 से 35 साल के हैं
इनमें से 99 फीसदी लडके हैं और 54 फीसदी शादीशुदा
89 फीसदी लडके पढे लिखे हैं और इनमें से कोई मजदूर किसान है, सरकारी कर्मचारी है तो बिजनेसमैन है
54 फीसदी नशेडी गांवों में रहने वाले हैं
सर्वे के अनुमान के अनुसार कम से कम पौने दो लाख और अधिक से अधिक करीब ढाई लाख लोग नशे के शिकार हैं
सबसे अधिक हेरोइन का इस्तेमाल होता है
अफीम के चूरे का भी चलन है
अभी हाल ही में आपने बंगाल के मालदा विवाद के समय अफीम की अवैध खेती के बारे में सुना होगा
हेरोइन के लिए एक आदमी रोज 1400 रुपये खर्च करता है
सर्वे में कहा गया है कि पंजाब का नौजवान हर दिन हिरोइन और अफीम पर 20 करोड रुपये खर्च कर रहा है
एक साल में ड्रग्स का अनुमानित कोरोबार साढे सात हजार करोड का है
20 करोड की ड्रग्स रोज जहां बिक रही हो तो क्या हमें नहीं जानना चाहिए कि इसके नेटवर्क के पीछे कौन है
ड्रग्स का कारोबार बिना किसी संगठित गिरोह और सरगना के हो ही नहीं सकता है
कई बार राजनीतिक आरोप लगे हैं
इनसे बचने के लिए राज्य सरकार ने नशे के खिलाफ अभियान चलाने का भी दावा किया है
इन दिनों इंडियन एक्सप्रेस पंजाब के नार्को वार पर लगातार रिपोर्ट प्रकाशित कर रहा है
इस सीरीज की खासियत ये है कि आठ महीने तक एक्सप्रेस के संवाददाताओं ने इस पर काम किया है
आजकल की पत्रकारिता में आठ महीने एक स्टोरी के तमाम पहलुओं पर काम करने में लगाने को मिले तो उसका स्तर आप समझ ही रहे हैं क्या होगा
ये मैं खास तौर से इसलिए बता रहा हूं कि रिपोर्टिंग बंद होती जा रही है
बिना रिपोर्टिंग के आपको सही तथ्यों की जानकारी मिल ही नहीं सकती
सवाल करना जरूरी होता है
सवाल पैदा होते हैं जमीन से न कि स्टुडियो से
खैर
एक्सप्रेस ने सूचना के अधिकार के तहत नारकोटिक्स एक्ट के तहत दर्ज की गई एफआईआर की कॉपी हासिल की है
एक्सप्रेस के संवाददाताओं ने पाया कि 2014 में जब पंजाब सरकार ने नशे के खिलाफ अभियान चलाया तो इसके तहत उस साल 17,068 लोग गिरफ्तार किये गए
दिसंबर 2015 तक 11,593 लोग गिरफ्तार किये गए
इतनी संख्या में लोग गिरप्तार किये गए मगर हमारे सहयोगी आनंद पटेल को पंजाब के स्वास्थ्य मंत्री कहते हैं कि पंजाब में नशे की समस्या है ही नहीं
एक्सप्रेस के संवाददाताओं ने पंजाब के 14 जिलों के 152 थानों से एफआईआर की 6,598 कॉपी हासिल की और उनका अध्ययन करना शुरू किया
पता चला कि 42 फीसदी युवा बहुत कम ड्रग्स रखने के आरोप में गिरफ्तार किये गए हैं
ज्यादातर के पास से 5 ग्राम या उससे कम की हेरोइन बरामद हुई या 50 ग्राम या उससे कम अफीम
किसी के पास जली हुई माचिस की डिब्बी भी मिली तो वो भी गिरफ्तार हुआ और किसी के पास से जली हुई सिल्वर फॉयल मिली तो वो भी गिरफ्तार हुआ
एक्सप्रेस के संवाददाताओं अपने अध्ययन में पाया कि इतने बडे अभियान में 6000 से अधिक लोग गिरफ्तार किये जाते हैं और उनमें से एक भी बडी मछली नहीं है
एक्सप्रेस के संवाददाताओं के नाम हैं वरिंदर भाटिया, मन अमन सिंह छिना और नवजीवन गोपाल
आठ महीने से किसी स्टोरी पर कोई काम करे तो उनका नाम लेना तो बनता ही है
हम टीवी वाले अब ईर्ष्या ही कर सकते हैं
मुझे उम्मीद है आप सही अखबार पढते होंगे
तो इन संवाददाताओं ने एफआईआर में एक और पैटर्न नोटिस किया है वो लाजवाब है
कई एफआईआर देखकर लगा कि कट एंड पेस्ट किया गया है
मतलब यहां से लिया वहां चिपका दिया
अलग अलग थानों में अलग अलग लोग गिरफ्तार हुए हैं मगर पकडे जाने की कहानी एक सी लगती है
कई बार पुलिस का नाका देखते ही आरोपी ड्रग्स फेंक कर भागता है और पकडा जाता है
ज्यादातर लोग सडक किनारे झाडियों में ड्रग्स का सेवन करते हुए पकडे जाते हैं तो कोई दीवार से लग कर नशा ले रहा है
अभी तक जो रिपोर्ट प्रकाशित हुई है उनमें किसी बडी जगह से किसी की गिरफ्तारी का जिक्र नहीं मिलता है
वकीलों ने एक्सप्रेस के संवाददाताओं से कहा है कि किसी सक्षम एजेंसी से इनकी गिरफ्तारी होनी चाहिए
डॉक्टरों का कहना है कि जो नशे की लत में गिरप्तार हुए हैं वे बीमार लोग हैं
उनकी जगह ड्रग्स के सप्लायरों को पकडा जाना चाहिए
प्रधानमंत्री नरेंद्र मोदी ने दिसंबर 2015 के मन की बात में ड्रग्स का जिक्र किया है
उन्होंने पंजाब का नाम तो नहीं लिया मगर सोशल मीडिया से अनुरोध किया है कि वे एक हैशटैग चलायें
वैसे एक हैशटैग और चलाया जा सकता है ड्रग्स फ्री पंजाब
अगर प्रधानमंत्री अपने मन की बात में ये कह दे तों
भारतीय टेनिस खिलाड़ी लिएंडर पेस (फाइल फोटो)नई दिल्ली: नब्बे की दहाई में डॉ . नागेंद्र की मुलाकात पीएम नरेंद्र मोदी से हुई
योग के बारे में उनकी छोटी-सी चर्चा हुई
इसके बाद नरेंद्र मोदी लगातार डॉ . एचआर नागेंद्र से मिलते और योग के बारे में उनसे सलाह लेते रहते
डॉ . एचआर नागेंद्र ही वह शख्स हैं, जिन्होंने पीएम नरेंद्र मोदी को योग के कई आसान और प्राणायाम के बारे में बताया
इसी के चलते उन्हें प्रधानमंत्री का योग गुरु कहा जाता है
बेहद सरल और मिलनसार डॉ एचआर नागेंद्र इस वक्त बेंगलुरु के विवेकानंद योग अनुसंधान संस्था में कुलपति हैं
देश-विदेश में योग के ऊपर हुए अनुसंधानों में उनका उल्लेखनीय योगदान रहा है
डॉ . नागेंद्र याद करते हैं कि एक बार पीएम नरेंद्र मोदी ने बेंगलुरु का दौरा किया
वहीं आवर्तन प्राणायाम के बारे में उन्होंने दिलचस्पी दिखाई
इसी के बाद नरेंद्र मोदी एक दिन में आधे से एक घंटे जरूर आवर्तन प्राणायाम करते हैं
डॉ नागेंद्र कहते हैं कि नरेंद्र मोदी दिन में कभी भी इसे कर लेते हैं, जिससे उनकी स्फूर्ति बनी रहती है
वह कहते हैं कि जब नरेंद्र मोदी गुजरात के मुख्यमंत्री थे तब वह डॉ नागेंद्र को जरूर बुलाते और सुबह साढ़े छह से सवा सात बजे तक उनकी देखरेख में खुद अपने पूरे मंत्रिमंडल के साथ हफ्ते में तीन दिन जरूर योगा करते थे
प्रधानमंत्री बनने के बाद भी वह अपने व्यस्ततम कार्यक्रम से समय निकालकर आवर्तन प्राणायाम जरूर करते लेते हैं
आवर्तन प्राणायाम करने के तीन चरण हैं, पहला अपनी तेज सांसों को धीमा करना, ह्रदय की रफ्तार को काबू में करना फिर ध्यान लगाना
वह कहते हैं कि नरेंद्र मोदी ने योग के सूत्र को पकड़ लिया है
वह केवल चार से पांच घंटे सोते हैं, लेकिन उसके बावजूद जोश से भरे रहते हैं
ये आवर्तन प्राणायाम का ही कमाल है
डॉ एचआर नागेंद्र ने दिल्ली के मुख्यमंत्री अरविंद केजरीवाल को भी योग के कई टिप्स दिए हैं
उनकी खांसी को ठीक करने के बारे में भी केजरीवाल ने डॉ एचआर नागेंद्र की मदद ली थी
इतना टेंशन क्यों हैं भाई
उड़ता पंजाब नाम ठीक न लगे तो उड़ता पहलाज रख लो
पंजाब की जगह पहलाज कर देने से दो बातें होंगी
अनुस्वार और ब उड़ जाएगा
लेकिन कम से कम प और ज तो रह जाएंगे
साथ में ब के बदले ल और बड़ी आ की मात्रा को ठौर मिल जाएगा
दोनों खुश
है कि नहीं
निहलानी भी निहाल हो जायेंगे और अनुराग का राग भी बैराग में बदल जाएगा कि भैय्या अगली फिल्म बट सावित्री की कथा पर ही बनाएंगे
सेंट्रल बोर्ड ऑफ फिल्म सर्टिफिकेशन
हिन्दी में केंद्रीय फिल्म प्रमाणन बोर्ड
कायदे से इसका नाम होना चाहिए केंद्रीय कांट-छांट उपरान्त फिल्म प्रमाणन बोर्ड
यानी जो फिल्म आएगी उसे हम कांट छांट कर फिर से बना कर देंगे
जिन लोगों ने गुस्से में पहलाज निहलानी को अयोग्य कहा है मैं उनसे नाराज़ हूं
मैं हमेशा से प्रो-अयोग्य रहा हूं यानी अयोग्य समर्थक
देश सिर्फ योग्य लोगों के हाथ में रहेगा तो इतने सारे अयोग्य क्या झाल बजाएंगे
इस देश के कई राज्यों में बोर्ड की परीक्षा में पचास फीसदी छात्र फेल हो जाते हैं
ये फेल इसलिए होते हैं क्योंकि फेल होने से पहले कोई इनके बारे में नहीं सोचता है
कम से कम फेल होने के बाद तो इनके बारे में सोचा जाए
बोर्ड से फेल हुए इन्हीं लाखों छात्रों में से कई आगे चलकर तमाम तरह के बोर्ड के चेयरमैन बन जाते हैं
अत: अयोग्यता स्थायी नहीं होती
योग्य भी कभी अयोग्य था - इस नाम से चाहे तो कोई सीरीयल बना सकता है
निहलानी ने अनुराग कश्यप को जवाब देने के नाम पर सरकार की मेहनत पर पानी फेर दिया
अभी तक मंत्री कह रहे थे कि उड़ता पंजाब से पंजाब उड़ा देने में सरकार की कोई भूमिका नहीं है
“मैंने सुना है कि अनुराग कश्यप ने इस फिल्म के लिए आम आदमी पार्टी से पैसे लिये हैं”
क्या पहलाज निहलानी अपनी इस बात से बोर्ड के फैसले के पीछे राजनीतिक मंशा ज़ाहिर नहीं कर रहे हैं
ये तो पता चल गया कि पहलाज निहलानी सिर्फ फिल्म नहीं देखते बल्कि फिल्म के बारे में क्या क्या बातें कही जा रही हैं वो भी सुनते हैं! ये क्या कम है कि पहलाज साहब सुनी सुनाई बातों की कांट-छांट नहीं करते
जो भी सुनते हैं उस पर यकीन कर लेते हैं! “अगर मैं भारत के प्रधानमंत्री का चमचा नहीं हूं तो क्या मैं इटली के प्रधानमंत्री का चमचा हूं”
“हां मैं मोदी का चमचा हूं जैसा अनुराग कश्यप ने कहा है”
पहलाज निहलानी की इन बातों से प्रधानमंत्री को भी झटका न लग जाए
उन्होंने नवंबर 2015 में ‘मेरा देश है महान’ नाम से एक वीडियो फिल्म बनाई थी, जिसमें बच्चे प्रधानमंत्री मोदी को मोदी काका पुकारते हैं
काका कहना बिल्कुल ठीक है जबतक कि बीजेपी से कोई यह सवाल न कर दे कि कहीं ये चाचा नेहरू की नकल तो नहीं है
गनीमत है कि इस पर ध्यान नहीं गया
सारा विवाद इस पर था कि इसमें विदेशों के सीन दिखाकर भारत के बताये गए हैं
मगर किसी वैधानिक बोर्ड का मुखिया यह कहे कि मैं मोदी का चमचा हूं तो मेरी राय में वो प्रधानमंत्री की साख पर बट्टा लगा रहा है
आज कल इतनी मेहनत से यह प्रचार हो रहा है कि पूरी सराकार किस कदर पेशेवर तरीके से काम करती है
पहलाज की बातों से लगता है कि मोदी सरकार में चमचों की भी पूछ है
वीडियो के विवाद के वक्त भी पहलाज कह चुके हैं कि मुझे चमचागिरी पर गर्व है
ऐसा लगता है कि वे खुद को चमचागिरी के फ्रेम से आज़ाद नहीं करा पा रहे हैं
वे ख़ुद उड़ना नहीं चाहते हैं इसलिए उड़ता पंजाब से पंजाब उड़ा दिया
मंत्री कह रहे हैं कि बोर्ड के काम में सरकार की भूमिका नहीं है
बोर्ड के मुखिया कह रहे हैं कि मैं भारत के प्रधानमंत्री का चमचा हूं
कायदे से उड़ता पंजाब विवाद से ज्यादा ये संगीन मामला बनता है कि पहलाज निहलानी को चेयरमैन के पद से हटा दिया जाए
विदेश यात्रा पर गए प्रधानमंत्री के पीछे अगर उनके मंत्री या संस्थाओं के मुखिया यह बोलने लगें कि हम उनके चमचे हैं तो देश-दुनिया में उनकी क्या छवि रह जाएगी
कहीं विपक्ष ने मोदी सरकार पर चमचा राज का लेबल चिपका दिया तो?
इसलिए संस्थाओं के प्रमुखों को जवाब भी अपने दायरे में देना चाहिए
उनके पास कुछ भी बोलने की छूट नहीं है
अगर वे अपनी अभिव्यक्ति की स्वतंत्रता का असीमित इस्तमाल कर सकते हैं तो फिर किस हक से उड़ता पंजाब पर कैंची चला रहे हैं
मेरी राय में पहलाज साहब इस तरह से भी कह सकते थे कि मैं प्रधानमंत्री मोदी में विश्वास रखता हूं
प्रधानमंत्री देश के नेता हैं, इसलिए मेरे भी नेता हैं
पहलाज ने अच्छी फिल्में नहीं बनाईं तो क्या हुआ
हिन्दी में ढंग की कुछ स्क्रीप्ट भी पढ़ी होती तो वे प्रधानमंत्री से जोड़ कर ऐसी भाषा का इस्तेमाल नहीं करते
जब आप ख़ुद को किसी का चमचा कहते हैं तो आप उसका तो नुकसान करते ही हैं जिसका चमचा होने का आप एलान करते हैं, साथ ही आप अपने विरोधियों की वो बात साबित कर देते हैं कि आप योग्य नहीं हैं
पहलाज ने कहा है कि पंजाब चुनावों के कारण उड़ता पंजाब में कांट-छांट नहीं की गई है
उनके अनुसार अगर कोई पूरी फिल्म देखेगा तो वही समझ सकता है कि पंजाब शब्द को क्यों डिलिट किया गया है
कितनी ख़ुशी की बात है
है न! नाम और सीन उड़ाने के बाद उन्होंने किसी को पता लगने लायक फिल्म को छोड़ा भी है कि पंजाब क्यों डिलिट किया
बहरहाल उड़ता पंजाब की जगह आप देखते रहिए उड़ता पहलाज
पहलाज साहब को डिक्टेटर कहलाना पसंद नहीं, हां वे खुद को चमचा कहलाना ज़रूर पसंद करते हैं
रेलवे से एक ख़बर आई है-अब 'जननी सेवा' के तहत चुनिंदा ट्रेनों और स्टेशनों पर बच्‍चों के लिए दूध, गर्म पानी, बेबी फूड वगैरह उपलब्ध कराया जाएगा ... इस ख़बर को इस संदर्भ में देखा जा रहा है कि इससे छोटे बच्चों को साथ लेकर चलने वालों के लिए ट्रेन का सफर आसान हो जाएगा ... ख़बर अच्‍छी है भी, लेकिन मेरे नज़रिये से 'प्रभु' के इस तोहफे में थोड़े-से संशोधन की दरकार है ... मुझे यह डर है कि कहीं इस तरह की योजनाओं का असर समाज के 'मानसिक विकास' पर न हो ... 'मानसिक' का संदर्भ यहां सामाजिक दृष्टिकोण और विकास से है ... शायद आप सोच रहे हों कि इस ख़बर का सामाजिक दृष्टिकोण से क्‍या सरोकार है, लेकिन ज़रा सोचिए, आपके घर में जो छोटा बच्‍चा है, उसकी देखरेख की जिम्‍मेदारी किसकी है ... ?
अगर आप महिला हैं, तो यकीनन आपकी होगी और अगर आप पुरुष हैं, तो आप इसमें अपनी पत्नी, बहन, भाभी या मां की मदद करते होंगे
हमने स्त्री को इस कदर जननी (मां) की संज्ञा में बांध दिया है कि जनक (पिता) चाहकर भी उसके समान नहीं हो पाता ... सो, इस स्‍तर पर बदलाव लाना भी बेहद ज़रूरी है ... हमें सोचना होगा कि अगर स्‍त्री को समान स्‍तर पर लाना है, तो यह तभी संभव होगा, जब हम पुरुषों को भी समान स्‍तर पर ही रखें ... पुरुषों को अधिक आंककर, क्‍यों उन्‍हें यह हक दिया जाए कि वह महिलाओं को समानता का हक दें ... फिर बीच-बीच में हम औरत को अनेक बहानों से जैसे मां होने, बहन होने या पत्नी होने के नाते सम्‍मानित करते रहें, जबकि इनके समान भूमिकाएं पुरुष भी निभा रहे हैं ... कहीं न कहीं इस असमानता का कारण इसी सम्‍मान के गर्त में छिपा है ... इस बात और ख़बर के बीच आखिर क्‍या समानता है ... ?
तो चलिए, इस बात को स्‍पष्‍ट किया जाए ... रेलवे ने इस योजना का नाम रखा है 'जननी सेवा' ... इस नाम से एक बार फिर लोगों में संदेश जाएगा कि बच्‍चों का ख्‍याल रखने से जुड़ी हर बात केवल महिलाओं से जुड़ी है
क्‍यों नहीं इस सेवा का नाम 'जननी-जनक सेवा' या 'शिशु सेवा' या कुछ और रखा जाता ... ?
कुछ भी, जिसमें केवल मां का ज़िक्र न हो, पुरुषों का भी हो ... क्‍यों महिला को ही सेवाभाव में दबाकर रखा जाए और फिर समानता के दर्जे से सम्‍मानित किया जाए ... ?
अगर वास्तविकता के स्‍तर पर बात करें, तो बदलते समाज में कुछ पुरुष भी बच्‍चे की पूरी ज़िम्‍मेदारी लेते हैं, लेकिन तब भी ज़्यादातर मामलों में इसे केवल महिला की 'मदद' करना बताया जाता है, ज़िम्‍मेदारी उठाना नहीं ... शायद हमारा समाज चाहता ही नहीं है कि पुरुष भी महिलाओं के क्षेत्र में हुनरमंद हो जाएं ... आप कोई भी विज्ञापन देखें, जिसमें बच्‍चों के पोषण, विकास या उनसे जुड़े किसी विषय पर बात हो रही हो ... विज्ञापन में आपको मां ही दिखेगी, जो बच्‍चे के विकास या जो भी विज्ञापन का विषय हो, पर बोल रही होगी ... आखिर क्‍यों ... ?
क्‍या बच्‍चे के लम्‍बे होने, तेज़ दिमाग होने, और सुंदर दिखने की ज़िम्‍मेदारी मां (महिला) की ही है ... 
शायद समाज महिलाओं को बराबरी देना चाहता है ... तभी तो उनके लिए आरक्षण की बातें की जाती हैं, लेकिन ऐसे आरक्षण का क्‍या फायदा, जो घर के बाहर तक सीमित हो और घर की दहलीज़ में घुसते ही खत्‍म
और फिर से पुरुष 'पुरुष' बन जाए, और महिला 'महिला' ... क्‍यों घर में घुसते ही काम विभाजित हो जाते हैं, और इस विभाजन को तोड़ने का माद्दा रखने वाला कोई पुरुष अगर आगे बढ़कर महिला के काम करता भी है, तो उसे नाम दिया जाता है केवल 'मदद' का ... हो सकता है, कुछ लोग कहें कि 'जननी सेवा' नाम एक मां और स्‍त्री को सम्‍मान देने के लिए है ... लेकिन माफ करना, मुझे इस नाम में सम्‍मान कम और सेवाभाव ज्‍यादा महसूस हो रहा है ... यह नाम एक बार फिर पुरुषों को मुक्‍त और स्त्रियों को बाध्‍य होने का अहसास कराएगा ... ... और अगर वाकई इस तरह सम्‍मान देना सार्थक होता है, तो क्‍यों न एक नया नाम देकर पुरुषों को 'मददगार' से हटकर ज़िम्‍मेदार बनाया जाए, एक नई सोच, एक नई धारा और एक नई दिशा का निर्माण किया जाए और उन्‍हें भी मौका दिया जाए सम्‍मानित होने का ... अनिता शर्मा एनडीटीवीख़बर.कॉम में चीफ-सब-एडिटर हैं ... डिस्क्लेमर (अस्वीकरण) : इस आलेख में व्यक्त किए गए विचार लेखक के निजी विचार हैं
दो साल में भारत के प्रधानमंत्री नरेंद्र मोदी चौथी बार अमेरिका में हैं
ओबामा और मोदी की यह सातवीं मुलाकात है
याद कीजिए उनका पहला दौरा जब मेडिसन स्‍क्‍वायर में धूम धडाका हुआ था और उन्हें भारतीय मीडिया ने रॉकस्टार मोदी बुलाया था लेकिन इस बार वे सिर्फ प्रधानमंत्री की भूमिका में हैं
समझौतों को लेकर व्यावहारिकता की बात हो रही है
उनके दौरे में भारत अमेरिकी संबंधों के कुछ आकर्षक तत्व भी हैं
जैसे वो अमेरिकी संसद के एक विशेष संयुक्त सत्र को संबोधित भी करने वाले हैं
इंडियन एक्सप्रेस ने एक पूरी सूची बनाई है कि अब तक किन प्रधानमंत्रियों ने अमेरिकी संसद को संबोधित किया है
 - 13 अक्टूबर 1949 को जवाहर लाल नेहरू-13 जून 1985 को राजीव गांधी-18 मई 1994 को पी वी नरसिंहा राव-14 सितंबर 2000 को अटल बिहारी वाजपेयी-19 जुलाई 2005 को मनमोहन सिंह संबोधित कर चुके हैं
मैं वहां के अखबारों में प्रधानमंत्री के पहले दौरे और इस बार के दौरे पर छपी रिपोर्ट देखने लगा
न्यूयॉर्क टाइम्स और वाशिंगटन पोस्ट ने तब काफी उत्साहवर्धक सुर्खियां लगाई थीं
इस बार भी उत्साह है मगर वो सारे सवाल हैं जिनके बारे में अब भारतीय मीडिया ने बात करना बंद कर दिया है
ऐसा नहीं है कि अमेरिकी मीडिया से प्रधानमंत्री मोदी का रिश्ता नहीं रहा है
प्रधानमंत्री मोदी ने अपने कार्यकाल के दो साल पूरे किये थे तो उन्होंने अपना एकमात्र इंटरव्यू अमेरिका के ही अखबार वॉल स्ट्रीट जर्नल को दिया
2014 के दौरे पर न्यूयॉर्क टाइम्स की सुर्खी क्या थी
दंगों को लेकर आरोप में सजा के तौर पर जिस नेता को एक दशक तक अमेरिका ने वीजा नहीं दिया, वही मोदी अब न्यूयॉर्क आए हैं और वो भी एक लोकप्रिय नेता के तौर पर और साथ ही एक आवश्यक पार्टनर के तौर पर, जो कि चाइना के बढ़ते हुए प्रभाव को बैलेंस करने में सक्षम है
किसी भी और चीज से ज्यादा मोदी चाहते हैं कि अमेरिका भारत में ज्यादा ये ज्यादा निवेश करे और व्यापार बढ़े जिससे भारतीय अर्थव्यवस्था रास्ते पर लाई जा सके जो कि पिछले 2 साल में अलार्मिंग विकास वृद्धि दर्ज करा रही है
मूल रूप से अतीत का काम भविष्य की बातें ज्यादा थीं
इस बार वाशिंगटन पोस्ट और न्यूयॉर्क टाइम्स ने न सिर्फ ओबामा और मोदी की स्वाभाविक दोस्ती पर सवाल उठाए हैं बल्कि उनके विवादित अतीत में कुछ ज्यादा ही दिलचस्पी ली है
इन्हें लेकर भारतीय मीडिया और राजनीति ने भी करीब करीब बात ही करना बंद कर दिया है
वाशिंगटन पोस्ट की सुर्खी है
हिन्दी वाला पराया नहीं, अंग्रेजी के पराया का मतलब यह हुआ कि ऐसा व्यक्ति जिसे पसंद न किया जाता हो
दो साल में चौथी बार प्रधानमंत्री अमेरिका गए हैं और वहां के अखबार को ये सुर्खी लगाने की जरूरत क्यों महसूस हुई
4 जून को मैथ्यू पेनिंगटन ने अपनी रिपोर्ट की पहली पंक्ति में लिखा है कि कई साल तक अमेरिका ने वीजा नहीं दिया मगर अब भारत के प्रधानमंत्री का मेहमान के रूप में स्वागत हो रहा है
मुझे वाशिंगटन पोस्ट की यह रपट पढते हुए हैरानी इसलिए हो रही थी कि ये सब बातें अभी क्यों हो रही हैं
फिर से क्यों हो रही हैं
अखबार लिखता है कि मोदी ने मुस्लिम विरोधी दंगों में शामिल रहने के आरोपों को उतार फेंका है
हो सकता है कि अमेरिकी सांसद उनसे उनके मानवाधिकार रिकॉर्ड के बारे में सवाल कर दें
भारत और बीजेपी का अमेरिका पर खासा फोकस रहा है इसके बाद भी वहां का एक बडा अखबार सत्ताधारी पार्टी का नाम नहीं लिखता है बल्कि लिखता है कि मई 2014 में जबसे उनकी हिन्दू राष्ट्रवादी पार्टी सत्ता में आई है तब से उनका ये चौथा दौरा है
2005 से 2013 के बीच गुजरात के मुख्यमंत्री के तौर पर अमेरिकी सरकार ने उनसे सरकारी संपर्क बनाने से बचना चाहा क्योंकि उसे शक था कि उनकी उन दंगों में भूमिका है जिसमें हजारों लोग मारेगए थे
वाशिंगटन पोस्ट ने उनके दौरे के महत्व को नकारा नहीं है, उन संभावनाओं पर बात की है लेकिन अतीत के पन्नों को उलटने का क्या मतलब है
क्या वहां का मीडिया भारत अमेरिकी संबंधों में आई इस ताजगी को लेकर आशंकित है
भारत के मीडिया में भारत और अमेरिका के बीच बन रहे इन संबंधों को लेकर काफी उत्साह दिखता है
5 जून के न्यूयॉर्क टाइम्स में गार्डिनर हैरिस ने इस दौरे के महत्व की संभावनाओं पर बात करते करते अचानक लिखने लगते हैं कि 'दोनों की दोस्ती की चर्चा है मगर यह दोस्ती स्वाभाविक नहीं लगती
' न्यूयार्क टाइम्स ओबामा और मोदी की दोस्ती को लेकर ही सवाल करते हुए दोनों नेताओं की तुलना करने लगता है कि अपने अपने मुल्क में अल्पसंख्यक समुदाय में इनकी छवि क्या है
न्यूयॉर्क टाइम्स लिखता है कि अमेरिका के पहले अश्वेत राष्ट्रपति बराक ओबामा ने अल्पसंख्यकों के संरक्षण को तो अपना मकसद ही बना लिया है
वे मानते हैं कि आलोचना और असमहति लोकतंत्र की आत्मा है
दूसरी तरफ मोदी ने अपनी जिदगी का बडा हिस्सा संघ के कार्यकर्ता के रूप में बिताया है
राष्ट्रीय स्वयंसेवक संघ एक दक्षिणपंथी संगठन है जो भारत के हिन्दू बहुसंख्यक के लिए अभियान चलाता है
मोदी गुजरात के मुखिया थे जब 2002 में दंगे हुए थे और उन दंगों में बडी संख्या में मुसलमानों की मौत हुई थी
पिछले ही हफ्ते एक दंगे में शामिल होने के आरोप में 24 लोगों को सजा भी हुई है
न्यूयॉर्क टाइम्स लिखता है कि भारत में 14 प्रतिशत मुसलमान हैं और इतने ही अफ्रीकी अमेरिकन अमेरिका में हैं
भारत के मुसलमानों में मोदी की छवि की तुलना अखबार में 1950 के दशक में अमेरिका में उभरे सदर्न सेग्रीगेस्निस्ट से की गई है
यह दल व्हाईट यानी श्वेत की सर्वोच्चता की बात करता था मगर उन्हीं दशकों में उभर कर समाप्त भी हो गया
मैं इसका जिक्र इसलिए कर रहा हूं कि न्यूयॉर्क टाइम्स एक ऐसे अज्ञात दल से भारत के प्रधानमंत्री की छवि की तुलना क्यों कर रहा है
यहां तक कि न्यूयॉर्क टाइम्स लिखता है कि ओबामा एक अच्छे पति हैं
पिता हैं
बच्चों के साथ दोस्ती है
मगर मोदी की किसी से सार्वजनिक दोस्ती नहीं है और उन्होंने अपनी पत्नी को भी छोड दिया है
न्यूयॉर्क टाइम्स ने लिखा है कि प्रधानमंत्री मोदी ने पुराने कानूनों का इस्तेमाल कर असहमति दबाने का प्रयास किया और ग्रीन पीस जैसे एनजीओ का मुंह बंद किया
इन अखबारों ने अपनी रिपोर्ट में कई थिंक टैंक की राय ली है
जिनके बारे में वरिष्ठ पत्रकार अशोक मलिक ने ट्वीट किया है कि 'डीसी में जिन लोगों को मैं जानता हूं वो बाकी आधे बचे लोगों का इंटरव्यू ले रहे हैं
' कांग्रेस और सिनेट की विदेश संबंध कमेटियों के स्वागत समारोह में हिस्सा लेना, संसद को संबोधित करना, क्या अमेरिकी सांसदों, सिनेटरों और प्रधानमंत्री मोदी के लिए एक दूसरे को करीब से जानने का मौका नहीं मिलेगा
भारत में जब राष्ट्रपति क्लिंटन का दौरा हुआ था तो उनसे हाथ मिलाने के लिए भारतीय सांसद बेचैन हो गए थे
प्रधानमंत्री मोदी अमेरिकी कांग्रेस के नेताओं के साथ लंच भी करने वाले हैं
पर सबकी नजर होगी बिजनेस डील पर
इस यात्रा के दौरान भारत और अमेरिका के बीच कई रक्षा समझौते हो सकते हैं
दोनों देशों के बीच रक्षा सौदे का कारोबार 14 अरब डॉलर का हो गया है
जेट इंजन और एयरक्राफ्ट कैरियर की तकनीक के विकास में साझेदारी हो सकती है
अमेरिका और भारत दोनों ही चीन के उभार के लेकर चिन्तित हैं
इसलिए वाशिंगटन नई दिल्ली से औपचारिक गठजोड करना चाहता है
भारत और अमेरिका के बीच न्यूक्लियर डील हुई थी तो यह उसका पार्ट था कि अमेरिका न्यूक्लियर सप्लायर ग्रुप में भारत को प्रवेश दिलाने में मदद करेगा
क्या यह सवाल पूछने का वक्त नहीं आ गया है कि अमेरिका ने क्या किया
जब एनएसजी में सिविल न्यूक्लियर कोपरेशन के बहाने भारत को विशेष रियायत मिली थी तब राष्ट्रपति जॉर्ज बुश ने चीन से बातचीत की थी
क्या ओबामा ऐसा करेंगे
क्या ऐसा करने की स्थिति में वो हैं
चीन एतराज कर रहा है
भारत को 20,000 मेगावाट के न्यूक्लियर रिएक्टर खरीदने हैं
पल्लव बागला के शब्दों में लड्डू बहुत बडा है
क्या अमेरिका भारत के साथ इतने बडे हित को नजरअंदाज कर सकता है
अमेरिकी मीडिया के अनुसार कुछ कंपनियां भारत में निवेश के लिए आतुर हैं तो कुछ अभी भी आशंकित हैं
अमेरिका चाहता था कि भारत 2010 का लायबिलिटी एक्ट बदल दे लेकिन पूर्व प्रधानमंत्री मनमोहन सिंह और मौजूदा प्रधानमंत्री मोदी दोनों ने बदलने से इंकार कर दिया
पिछले महीने विदेश संबंध कमेटी के मुखिया बॉब कॉर्कर ने कहा था, भारत अमरीका संबंधों में वास्तविक हासिल से ज्यादा उम्मीदें कुछ ज्यादा खींच गई हैं
इस दौरे में क्या परमाणु क्षेत्र के कारोबार में कोई प्रगति होगी
क्या ये दौरा इस आधार पर ही परखा जाना है
भारत को भी अपने रिएक्टर बेचने हैं
भारत को खरीदने भी हैं
फ्रांस, रूस और अमेरिका इस बाजार को हाथ से नहीं जाने देना चाहेंगे
अब सवाल है कि अमेरिका भारत को एनएसजी की सदस्यता देगा
बदले में भारत क्या देगा
2010 के लायबिलिटी एक्ट से मुक्ति या कुछ और
प्रैक्टिस करते शूटर अभिनव बिंद्राकांग्रेस के वरिष्ठ नेता, पूर्व राष्ट्रीय प्रवक्ता, राज्यसभा और लोकसभा के पूर्व सांसद और छत्तीसगढ़ के पहले मुख्यमंत्री रहे अजीत जोगी ने ख़ुद को कांग्रेस से मुक्त करने की घोषणा कर दी है, और वह राज्य में नई पार्टी का गठन करने जा रहे हैं
अपनी नई पार्टी के नाम आदि की घोषणा वह बाद में करेंगे
अभी उन्होंने अपने समर्थकों को कई विकल्प देकर एक का चयन करने को कहा है, लेकिन उन्होंने जो अभी किया, उसके लिए उनके पास ज़्यादा विकल्प नहीं थे
या तो वह बहुत बेआबरू होकर भी उसी कूचे में बने रहते या फिर निकल जाते
उन्होंने ग़ालिब की तरह निकल लेना ठीक समझा
अब उनके अरमानों की परीक्षा है
आलाकमान की शह ... कांग्रेस से किनारा करने से पहले उन्होंने ठीक तरह से भांप लिया था कि जिस आलाकमान की शह पर वह अब तक अपने प्रतिद्वंद्वियों को मात देते आए हैं, उस शह का कोटा अब ख़त्म हो चला है
इस शह के दम पर ही उन्होंने कभी दिग्विजय सिंह से खुली लड़ाई लड़ी तो कभी छत्तीसगढ़ के लिए चुनाव प्रभारी रहे प्रियरंजन दासमुंशी को बुरी तरह लताड़ा और कभी प्रधानमंत्री मनमोहन सिंह के सामने भी गुस्ताखियां कीं
एआईसीसी के प्रभारी महासचिवों को तो उन्होंने हमेशा अपने से कमतर माना
मोतीलाल वोरा जैसा एकाध अपवाद छोड़ दें तो छत्तीसगढ़ के कांग्रेस नेताओं की तो वह अपने सामने कोई बिसात ही नहीं मानते थे
इसकी शिकायतें पहुंचती रहीं और एक दिन आया, जब कांग्रेस आलाकमान की सोच बदल गई
ऐसा नहीं है कि कांग्रेस आलाकमान की सोच में एकाएक कोई परिवर्तन हुआ है
अजीत जोगी की राजनीतिक जोड़तोड़ की कलई धीरे-धीरे खुली है, लेकिन अबकी बार ठीक तरह से खुली है और अब आलाकमान ने मान लिया है कि अपनी ताक़त का जो बयान वह दिल्ली दरबार में करते रहे हैं, दरअसल उसकी जड़ें छत्तीसगढ़ में बहुत खोखली हो गई हैं
उन्हें पार्टी से निकाले जाने की मांग तो वर्ष 2013 में हुए चुनावों के पहले से ही हो रही थी, लेकिन तब दिल्ली को लगता था कि शायद इससे पार्टी को नुक़सान होगा
पर्दाफ़ाश. .. लेकिन पिछली जनवरी में बस्तर के अंतागढ़ विधानसभा क्षेत्र के उपचुनाव के बारे में षड्यंत्र का पर्दाफ़ाश हुआ, तो कांग्रेस आलाकमान भी भौंचक रह गया
जो टेप मीडिया में सामने आए, उनके अनुसार अजीत जोगी और उनके बेटे अमित जोगी ने मिलकर मुख्यमंत्री रमन सिंह से सांठगांठ की और कांग्रेस के ही उम्मीदवार को उपचुनाव के मैदान से हटा दिया! इससे पहले प्रदेश कांग्रेस के नेता शिकायतें करते रहते थे कि राज्य की बीजेपी सरकार के ख़िलाफ़ कांग्रेस की हर लड़ाई में अजीत जोगी रमन सिंह की तरफ़ खड़े दिखाई देते हैं, लेकिन इसकी सुनवाई हो नहीं रही थी
कांग्रेस आलाकमान को अब तक लगता रहा कि शिकायतें आपसी गुटबाज़ी की वजह से की जा रही हैं
अंतागढ़ उपचुनाव के टेप की वजह से न केवल उनके बेटे अमित जोगी को कांग्रेस से निष्काषित कर दिया गया, बल्कि एआईसीसी से अजीत जोगी को भी अलग करने की अनुशंसा की गई
अजीत जोगी प्रदेश की राजनीति के सबसे संकरे हाशिये पर खड़े कर दिए गए
उनकी पीठ दीवार से सटी हुई थी और सामने आलाकमान के सिपहसलार भूपेश बघेल और टीएस सिंहदेव तलवारें लिए खड़े थे
ऐसे में अजीत जोगी के पास इसके अलावा कोई और विकल्प शायद नहीं बचा था कि वह दीवार में एक छेद करके दूसरी ओर निकल जाएं
उन्होंने ऐसा ही किया
कितना असर ... ?
देखना यह है कि कांग्रेस की दीवार में जो छेद अजीत जोगी ने बनाया है, उससे कितना नुक़सान और कितना फ़ायदा होगा
दिल्ली में बैठकर छत्तीसगढ़ की राजनीति का आकलन कर रहे राष्ट्रीय पत्रकार और राजनीतिक विश्लेषक मान रहे हैं कि यह कमज़ोर हो रही कांग्रेस को हुआ एक और नुक़सान है, लेकिन छत्तीसगढ़ की राजनीति को क़रीब से देख रहे लोग इसे मानने को राज़ी नहीं हैं
कांग्रेसियों ने कल पटाखे फोड़े हैं
दिल्ली की अवधारणा में अजीत जोगी ही छत्तीसगढ़ में कांग्रेस के एकमात्र नेता हैं
लेकिन सच यह है कि उनकी राजनीतिक हैसियत अब यह हो गई है कि राहुल गांधी के कार्यक्रम के ठीक पहले एक ज़िला कांग्रेस अध्यक्ष उनका सरेआम अपमान कर देता है और वह बेबस-से रह जाते हैं
कांग्रेस कार्यसमिति के सदस्य और अनुसूचित जाति-जनजाति प्रकोष्ठ का सचिव प्रदेश में इतना बेचारा-सा रह गया है, इसका अंदाज़ा अभी दिल्ली को नहीं है
अजीत जोगी से जुड़े विवादों ने उनके क़द को धीरे-धीरे बहुत घटा दिया है
मुख्यमंत्री रहते उनका शासन कथित तौर पर इतना निरंकुश रहा कि उसके बाद के तीन विधानसभा चुनावों में बीजेपी का प्रिय शगल यह प्रचारित करना रहा कि अगर कांग्रेस जीतती है, तो अजीत जोगी फिर मुख्यमंत्री बन जाएंगे! (मानो गब्बर आ जाएगा) ज़ाहिर है कि इससे बीजेपी को फ़ायदा होता था
जाति गले की फांस ... उनकी जाति का मसला भी उनके गले की फांस बना हुआ है
दस्तावेज़ चुगली करते हैं कि अजीत जोगी का आदिवासी होना असंदिग्ध नहीं है
हालांकि यह मामला अभी अदालत में है और आरोप है कि रमन सिंह सरकार की कृपा से ही इसका फ़ैसला अटका हुआ है
अदालत में जमा दस्तावेज़ कहते हैं कि अजीत जोगी दरअसल अनुसूचित जाति से आते हैं
इस वर्ग में जोगी का अच्छा-ख़ासा प्रभाव भी रहा है, लेकिन पिछले विधानसभा चुनाव में अनुसूचित जाति के लिए आरक्षित 10 में से नौ सीटें जब बीजेपी जीत गई तो सवाल उठे कि क्या जोगी जी का प्रभाव ख़त्म हो गया ... ?
चुनाव परिणामों ने तो कम से कम यही साबित किया
दूसरा अमित जोगी की छाया ने भी अपने पिता अजीत जोगी की राजनीति में बहुत अंधेरा कर दिया है
अमित जोगी पर एनसीपी के नेता की हत्या का आरोप लगा और वह कई महीने जेल में रहे
दिलीप सिंह जूदेव का स्टिंग करने का आरोप भी उन पर लगा और अंतागढ़ उपचुनाव में कांग्रेस के नुक़सान की स्क्रिप्ट भी कथित तौर पर उन्होंने ही लिखी
उनके दरबार में किसी को निपटाने, किसी को ठिकाने लगाने और किसी को ठीक करने की चर्चा आम है, ऐसा उनके पूर्व दरबारी बताते हैं
यह कहना ग़लत नहीं होगा कि नई पार्टी का गठन भी अमित जोगी के उर्वर दिमाग़ की उपज है
अजीत जोगी 2014 में एक दुर्भाग्यपूर्ण दुर्घटना के शिकार हुए और तब से व्हीलचेयर पर ही हैं
लेकिन अमित जोगी अभी युवा हैं और वह बहुत तेज़ रफ़्तार से दौड़ना चाहते हैं
इतनी तेज़ कि राहुल गांधी भी एक दिन पीछे रह जाएं
यह अजीत जोगी का पुत्रमोह है कि वह अपने बेटे को राजनीति के पाठ पढ़ाने की जगह उन्हें निरंकुश होने की छूट देते हैं
वरना अजीत जोगी जैसी राजनीतिक समझ वाले व्यक्ति से ऐसी अपेक्षा नहीं होती
शातिर राजनेता ... अजीत जोगी बहुत अच्छी राजनीतिक समझ वाले एक शातिर राजनेता हैं
यह शातिरपन उनमें पता नहीं कहां से आया, लेकिन यह तय है कि 15 बरस से अधिक समय तक भारतीय प्रशासनिक सेवा में रहने की वजह से यह शातिरपन पैना ही हुआ, और राजनीति उसकी धार तेज़ करती रही
उनमें अपने राजनीतिक आकाओं को पहचानने और उन्हें ख़ुश रखने की ख़ूबी है, तो वह अपने पीछे भीड़ खड़ी करने की कला में भी पारंगत हैं
लेकिन साथ में वह पर्याप्त संख्या में दुश्मन भी बनाते चलते हैं
यह कहना ग़लत नहीं होगा कि जिस समय उन्होंने कांग्रेस से किनारा करने का फ़ैसला किया है, उस समय वह कांग्रेस के सबसे क़ाबिल नेताओं में से एक थे
पढ़ाई-लिखाई से लेकर राजनीतिक पैंतरेबाज़ी तक सब में, लेकिन उन्होंने कांग्रेस में अपनी उपयोगिता को ख़ुद ही धीरे-धीरे ख़त्म किया
वह चाहते तो 10 जनपथ से अपनी क़रीबियों का बेहतर ढंग से उपयोग में लाते, चर्च के प्रभाव का इससे अच्छा दोहन करते और अपने बेटे की राजनीतिक महत्वाकांक्षा को अन्यान्य तरीक़ों से पूरा करने की योजना बनाते
लेकिन अब तो तीर कमान से निकल चुका है
अभी राज्य के चुनाव में ढाई साल का वक़्त है
यह तीर ढाई साल में किस दिशा में जाएगा, उसकी उड़ान कैसी होगी और वह निशाने पर जाकर लगेगा या नहीं, यह वक़्त ही बताएगा
और इसका फ़ैसला इस बात से भी होगा कि अजीत जोगी की दोस्ती को अब रमन सिंह कितना उपयोगी पाएंगे
अगर रमन सिंह ने दामन छोड़ दिया, तो अगली मुसीबतें राजनीतिक से ज़्यादा अदालती होंगी और तब राजनीतिक भविष्य अधर में ही होगा
विनोद वर्मा वरिष्ठ पत्रकार और स्तंभकार हैं ... डिस्क्लेमर (अस्वीकरण) : इस आलेख में व्यक्त किए गए विचार लेखक के निजी विचार हैं
प्रिय रवीश जी, आपका ख़त पढा
उसमें सहमत होने की भी जगह है और संशोधनों की भी
यह आपके पत्र का जवाबी हमला कतई नहीं है
उसके समानांतर हमारे मनो-जगत का एक प्रस्तुतीकरण है
मैं यह जबाबी खतूत किसी प्रतिस्पर्धा के भाव से नहीं लिख रहा हूं
चूंकि आपने भारतीय पुलिस सेवा और उसमें भी खासकर (उत्तर प्रदेश) को संबोधित किया है, इसलिए एक विनम्रतापूर्ण उत्तर तो बनता है
यूं भी खतों का सौंदर्य उनके प्रेषण में नहीं, उत्तर की प्रतीक्षा में निहित रहता है
जिस तरह मुकुल का 'मुस्कुराता' चेहरा आपको व्यथित किए हुए है (और जायज भी है कि करे), वह हमें भी सोने नहीं दे रहा ... जो आप 'सोच' रहे हैं, हम भी वही सोच रहे हैं
आप खुलकर कह दे रहे हैं, हम 'खुलकर' कह नहीं सकते
हमारी 'आचरण नियमावली' बदलवा दीजिए, फिर हमारे भी तर्क सुन लीजिए
आपको हर सवाल का हम उत्तर नहीं दे सकते
माफ कीजिएगा
हर सवाल का जवाब है, पर हमारा बोलना 'जनहित' में अनुमन्य नहीं है
कभी इस वर्दी का दर्द सिरहाने रखकर सोइए, सुबह उठेंगे तो पलकें भारी होंगी
क्या खूब सेवा है जिसकी शुरुआत 'अधिकारों के निर्बंधन अधिनियम' से शुरू होती है! क्या खूब सेवा है, जिसे न हडताल का हक है, न सार्वजनिक विरोध का ... हमारा मौन भी एक उत्तर है
अज्ञेय ने भी तो कहा था ... "मौन भी अभिव्यंजना है, जितना तुम्हारा सच है, उतना ही कहो ... " हमारा सच जटिल है
वह नकारात्मक भी है
इस बात से इंकार नहीं
आपने सही कहा कि अपने जमीर का इशारा भी समझो
क्या करें ... ?
खोटे सिक्के अकेले इसी महकमे की टकसाल में नहीं ढलते
कुछ आपके पेशे में भी होंगे
आपने भी एक ईमानदार और निर्भीक पत्रकार के तौर पर उसे कई बार खुलकर स्वीकारा भी है
चंद खोटे सिक्कों के लिए जिस तरह आपकी पूरी टकसाल जिम्मेदार नहीं, उसी तर्क से हमारी टकसाल जिम्मेदार कैसे हुई ... ?
हां, सब एक साथ एक ही तरीके से नहीं बोले
कभी फोरम पर, कभी बाहर, आवाजें आती रही हैं
बदायूं में काट डाले गए सिपाहियों पर भी बोला गया, और शक्तिमान की मौत पर भी
पर क्या करें, जिस तरह हमें अपनी वेदना व्यक्त करने के लिए कहा गया है, उस तरह कोई सुनता नहीं
अन्य तरीका 'जनहित' में अलाउड नहीं
मुक्तिबोध ने कहीं लिखा है कि ... "पिस गया वह भीतरी और बाहरी दो कठिन पाटों के बीच, ऐसी ट्रेजेडी है नीच ... " मुकुल और संतोष की इस 'ट्रेजेडी' को समझिए, सर
यही इसी घटना में अगर मुकुल और संतोष ने 24 आदमी 'कुशलतापूर्वक' ढेर कर दिए होते, तो आज उन पर 156 (3) में एफआईआर होती
मानवाधिकार आयोग की एक टीम 'ऑन स्पॉट' इन्क्वायरी के लिए मौके पर रवाना हो चुकी होती
मजिस्ट्रेट की जांच के आदेश होते
बहस का केंद्र हमारी 'क्रूरता' होती
तब निबंध और लेख कुछ और होते
आपने इशारा किया है कि 'झूठे फंसाए गए नौजवानों के किस्से' बताते हैं कि भारतीय पुलिस सेवा के खंडहर ढहने लगे हैं
यदि कभी कोई डॉक्टर आपको आपकी बीमारी का इलाज करने के दौरान गलत सुई (इंजेक्शन) लगा दे (जानबूझकर या अज्ञानतावश), तो क्या आप समूचे चिकित्सा जगत को जिम्मेदार मान लेंगे ... ?
गुजरात का एक खास अधिकारी मेरे निजी मूल्य-जगत से कैसे जुड जाता है, यह समझना मुश्किल है
हमने कब कहा कि हम बदलना नहीं चाहते
एक खत इस देश की जनता के भी नाम लिखें कि वह तय करे, उसे कैसी पुलिस चाहिए
हम चिल्ला-चिल्लाकर कह रहे हैं कि बदल दो हमें
बदल दो 1861 के एक्ट की वह प्राथमिकता, जो कहती है कि 'गुप्त सूचनाओं' का संग्रह हमारी पहली ड्यूटी है और जन-सेवा आखिरी
क्यों नहीं जनता अपने जन-प्रतिनिधियों पर पुलिस सुधारों का दवाब बनाती ... ?
आपको जानकर हैरानी होगी कि अपने इलाकों के थानेदार तय करने में हम पहले वहां के जाति-समीकरण भी देखते हैं! इसलिए नहीं कि हम अनिवार्यतः जाति-प्रियता में श्रद्धा रखते हैं
इससे उस इलाके की पुलिसिंग आसान हो जाती है
कैसे हो जाती है, यह कभी उस इलाके के थानेदार से एक पत्रकार के तौर पर नहीं, आम आदमी बनकर पूछिएगा
वह खुलकर बताएगा
भारतीय पुलिस सेवा का 'खंडहर' यहीं हमारी आपकी आंखों के सामने बना है
कुछ स्तम्भ हमने खुद ढहा लिए, कुछ दूसरों ने मरम्मत नहीं होने दिए
जिसे खंडहर कहा गया है, उसी की ईंटें इस देश की कई भव्य और व्यवस्थित इमारतों की नींव में डालकर उन्हें खडा किया गया है
मुकुल और संतोष की शहादत ने हमें झकझोर दिया है, हम सन्न हैं
मनोबल न हिला हो, ऐसी भी बात नहीं है, लेकिन हम टूटे नहीं हैं
हमें अपनी चुप्पी को शब्द बनाना आता है
हमारा एक मूल्य-जगत है
फूको जैसे चिंतक भले ही इसे 'सत्ता' के साथ 'देह' और 'दिमाग' का अनुकूलन कहते हों, पर प्रतिरोध की संस्कृति इधर भी है
हां, उसमें 'आवाज' की लिमिट है और यह भी कथित व्यवस्था बनाए रखने के लिए किया गया बताया जाता है
यह सही है कि हम में भी वे कमजोरियां घर कर गई हैं, जो ज़मीर को पंगु बना देती हैं
जैसी बातों में आस्था बनाए रखने वाले लोग कम हो गए हैं
पर सच मानिए, हम लड रहे हैं
जीत में आप लोगों की भी मदद आवश्यक है
पुलिस को सिर्फ मसाला मुहैया कराने वाली एजेंसी की नजर से न देखा जाए
जो निंदा योग्य है, उसे खूब गरियाया जाए, पर उसे हमारी 'सर्विस' के प्रतिनिधि के तौर पर न माना जाए
हमारी सेवा का प्रतिनिधित्व करने लायक अभी भी बहुत अज्ञात और अल्प-ज्ञात लोग हमारे बीच मौजूद हैं, जो न सुधारों के दुकानदार हैं और न आत्म-सम्मान के कारोबारी
मथुरा में एकाध दिन में कोई नया एसपी सिटी आ जाएगा
फरह थाने को भी नया थानेदार मिल जाएगा
धीरे-धीरे लोग सब भूल जाएंगे
धीरे-धीरे नए पेड लगा दिए जाएंगे, जो बिना किसी जल्दबाजी के धीरे-धीरे उगेंगे
सब कुछ धीरे-धीरे होगा
हमारी समस्या किसी राज्य का कोई एक इंडिविजुअल नहीं है
हमारी समस्या रामवृक्ष भी नहीं है
हमारी समस्या सब कुछ का धीरे-धीरे होना है
धीरे-धीरे सब कुछ उसी तरह हो जाएगा, जो मुकुल और संतोष की मौत से पहले था
सर्वेश्वर दयाल सक्सेना ने भी क्या खूब लिखा था ... " ... धीरे-धीरे ही घुन लगता है, अनाज मर जाता है ... धीरे-धीरे ही दीमकें सब कुछ चाट जाती हैं ... धीरे-धीरे ही विश्वास खो जाता है, साहस डर जाता है, संकल्प सो जाता है ... मेरे दोस्तो, मैं इस देश का क्या करूं, जो धीरे-धीरे खाली होता जा रहा है ... ?
भरी बोतलों के पास खाली गिलास-सा पड़ा हुआ है ... मेरे दोस्तो ... ! धीरे-धीरे कुछ नहीं होता, सिर्फ मौत होती है ... धीरे धीरे कुछ नहीं आता, सिर्फ मौत आती है ... सुनो, ढोल की लय धीमी होती जा रही है ... धीरे-धीरे एक क्रान्ति यात्रा, शव-यात्रा में बदलती जा रही है ... " इस 'धीरे-धीरे' की गति का उत्तरदायी कौन है
शायद अकेली कोई एक इकाई तो नहीं ही होगी
विश्लेषण आप करें
हमें इसका 'अधिकार' नहीं है
जो लिख दिया, वह भी जोखिम भरा है, पर मुकुल और संतोष के जोखिम के आगे तो नगण्य ही है
जाते-जाते आदत से मजबूर, केदारनाथ अग्रवाल की ये पंक्तियां भी कह दूं, जो हमारी पीडा पर अक्सर सटीक चिपकती हैं ... "सबसे आगे हम हैं, पांव दुखाने में ... सबसे पीछे हम हैं, पांव पुजाने में ... सबसे ऊपर हम हैं, व्योम झुकाने में ... सबसे नीचे हम हैं, नींव उठाने में ... " मजदूरों के लिए लिखी गई यह रचना कुछ हमारा भी दर्द कह जाती है
हां, मजदूरों को जो बगावत का हक लोकतंत्र कहलाता है, उसे हमारे यहां कुछ और कहा जाता है
इसी अन्तर्संघर्ष में मुकुल और संतोष कब जवाहर बाग में घिर गए, उन्हें पता ही नहीं चला होगा ... उन्हें प्रणाम ... उम्मीद है, आपको पत्र मिल जाएगा ... धर्मेन्द्र धर्मेंद्र सिंह भारतीय पुलिस सेवा के उत्तर प्रदेश कैडर के अधिकारी हैं ... डिस्क्लेमर (अस्वीकरण) : इस आलेख में व्यक्त किए गए विचार लेखक के निजी विचार हैं
आवश्यकता है एक ऐसे सेंसर बोर्ड चीफ़ की ... जो बनी हुई फ़िल्मों से कांट-छांटकर, फिर से एक नई फ़िल्म बना दे ... नाम काटे, सीन काटे, काटे कुल तड़खाजा ... ऐसी-ऐसी फ़िल्म बना दे, भागे फ़रहा और फ़रहान खोल के दरवाज़ा ... चीफ़ की कैंची मल्टीस्टारर होगी, बाल से लेकर खाल तक सब कतरेगी ... वो ऐसा गुण ज्ञानी होगा, सरकार का सबसे बड़ा संस्कारी होगा, पढ़ा-लिखा होगा, मगर ज़्यादा पढ़ा न होगा ... आवश्यकता है एक ऐसे सेंसर बोर्ड चीफ़ की ... जो फिर से ऐसी फ़िल्में बनवाए, कलाकारों को हिलने दे लेकिन, उनसे कुछ न बुलवाए ... साइलेंट मूवी का संस्कार प्यारा होता है, नायक नायिका के बदले फूल मिला करेंगे, इमारतें चूमेंगी गगन, मगर लबों पर चुंबन न होगा, हीरो होगा, मगर प्रेमी न होगा, हीरोइन होगी, मगर प्रेमिका न होगी, भाई-बहन होंगे और राखी का सीन होगा, पतित संस्कृति का रखवाला हो, ऐसा चाहिए, जेएनयू का न हो बस, वैसा चाहिए, जिसके संरक्षण में हुआ करेगी पल्लवित-सुशोभित भारतीय संस्कृति, वही चाहिए आज, आज की यही है नीति ... आवश्यकता है एक ऐसे सेंसर बोर्ड चीफ़ की ... पद के लायक वही व्यक्ति उत्तम होगा, जो पद पर होगा, मगर उसके लायक नहीं होगा ... मूर्खता का फैला सारा संसार है इस वक्त, सारे संसार पर उसका क़ब्ज़ा होगा ... निर्देशकों का निर्देशक होगा, कलाकारों का कलाकार ... वही एडिटर होगा, वही संगीतकार ... उसी की दरकार होगी, उसी की सरकार, मचने दो हाहाकार, मचाने दो हाहाकार ... फ़िल्में वही बनाएगा, क्या देखें, वही बताएगा, सुपरपॉवर भारत के सेंसर बोर्ड का चीफ़, पेंटागन चीफ़ से कम न होगा, फूंक मारकर जो फ़िल्मों को पल भर में सती सावित्री, श्रवण कुमार की कथा बना दे आवश्यकता है एक ऐसे सेंसर बोर्ड चीफ़ की ... खलनायकमुक्त कथा हुआ करेगी अब से, नायक वृक्षारोपण करेगा, पक्षी होंगे बाग़ में, मगर कोई उड़ता न होगा, सिर्फ गुणगान होगा, होगा महिमागान हुज़ूर का, हुज़ूर को, हुज़ूर के लिए, फ़िल्म बनेंगी हमारी डेमोक्रेसी के लिए, हीरो सिर्फ होमवर्क करेगा, चरण छुएगा, डैडी को पिताश्री बुलाएगा, कॉलेज से लौटकर सीधा बाज़ार जाएगा, सब्ज़ी-आटा लाएगा, खेतों में हल चलाएगा ... हीरोइन कॉलेज से सीधे घर आ जाएगी, मम्मी के पांव दबाएगी, माताश्री बुलाएगी, ऐसी सरल-सर्वगुणसंपन्न फ़िल्में जो बनवाए, मिले अगर कोई तो जल्दी मुझे बताएं, क्योंकि ... आवश्यकता है एक ऐसे सेंसर बोर्ड चीफ़ की ... 
आखिर दिल्ली विश्वविद्यालय के शिक्षक फिर से विद्रोही तेवर में क्यों नजर आ रहे हैं?
एफवाईयूपी की लंबी लडाई के बाद क्या ये लडाई भी लंबी होने जा रही है
ऐसा क्यों होता है कि जब शिक्षक संघर्ष पर उतरते हैं तो समाज मुंह मोड लेता है
क्या इसकी वजह शिक्षक खुद हैं या समाज को पता ही नहीं है कि शिक्षकों का काम क्या है
पिछले कुछ हफ्तों में दिल्ली विश्वविद्यालय में साझा मोर्चा बना हुआ है
बीजेपी से लेकर कांग्रेस और वाम मोर्चा से जुडे शिक्षक संगठन यूजीसी की एक गजट अधिसूचना के खिलाफ एकजुट हो गए हैं
शिक्षकों का कहना है कि अगर यह अधिसूचना वापस नहीं हुई तो इस हाल में जो सैकडों की भीड दिख रही है और हाल के बाहर इस मार्च में जो संख्या दिख रही है, वो शायद नौकरी से ही बाहर हो जाए
यूजीसी का आदेश लेफ्ट से लेकर राइट तक के शिक्षकों को डरा गया है
एक अनुमान के अनुसार लगभग पांच हजार एडहॉक यानी तदर्थ शिक्षकों की नौकरी जा सकती है
क्या कोई भी सरकार इतनी बडी संख्या में नौकरियों में कटौती करने का जोखिम उठाएगी
दूसरा सवाल है स्थायी शिक्षकों का कार्यभार बढा दिया है
स्थायी शिक्षक कहते हैं कि उनका काम बढाने से वे शिक्षण कार्य के साथ इंसाफ नहीं कर सकते बल्कि ये करना मुमकिन नहीं है
संसाधन और सुविधाओं को देखते हुए ये मुमकिन नहीं है
इनकी कोई सुन नहीं रहा इसलिए आज दिल्ली विश्वविद्यालयों के शिक्षकों ने थाली करछी लेकर धरना दिया
मेरी आवाज सुनो टाइप
सब की यही शिकायत है कि कोई हमारी नहीं सुन रहा
यह इस बात का प्रमाण है कि सुनने वाली संस्थाएं आसानी से नहीं सुनती या फिर सुनती ही नहीं
हम और आप जब सुनेंगे कि एक सहायक प्रोफेसर से हफ्ते में 24 घंटा पढाने के लिए कहा जा रहा है और उन्हें एतराज है, तो हो सकता है कि हमें इस बात से कोई सहानुभूति नहीं हो
क्या हम जानते हैं कि 24 घंटा पढाने का क्या मतलब है
एक घंटा बोलने के लिए कितनी ऊर्जा की जरूरत होती है, कितनी तैयारी की होती है
मुझे एक घंटे के 'प्राइम टाइम' के लिए रोजाना सात से आठ घंटे की पढाई पढनी पडती है और एक घंटे के शो के बाद किसी काम लायक नहीं बचता
टीचर एक-एक घंटे का एक दिन में तीन क्लास क्या ले सकते हैं
लगातार बोलना, बोलते हुए नए नए तथ्यों को जहन में रखना और छात्रों से बेहतर संवाद बनाना
सुशील महापात्रा ने कुछ छात्राओं से पूछा कि आपकी नजर में टीचर क्या करते हैं
शिक्षकों को खुश होना चाहिए कि छात्राओं को पता है कि उनकी मेहनत क्या है
लेकिन एक हकीकत यह भी है कि तमाम विश्वविद्लायों में नहीं पढाने वाले शिक्षकों की घोर कमी है
अगर सारे ही शिक्षक नहीं पढाते हैं तो फिर विश्वविद्यालय चलते कैसे हैं
फिर तो वाइस चांसलर से लेकर प्रिंसिपल तक कोई काम ही नहीं करता होगा
वो एक तस्वीर है मगर पूरी तस्वीर नहीं है
पिछले कुछ हफ्तों में मैंने जजों की समस्या पर प्राइम टाइम किया
पुलिस के जवानों के चौदह-चौदह घंटे काम करने को लेकर प्राइम टाइम और डॉक्टरों की कमी को लेकर भी
आज बारी शिक्षकों की है
हमने एक शिक्षक से बात की उन्हें एक लेक्चर के लिए कितना काम करना पडता है
फिलहाल डीयू के एक शिक्षक ने बताया कि उन्हें हफ्ते में 14 से 16 घंटे तक पढाना पडता है
हो सकता है कि रोज आठ घंटे काम करने वाले हफ्ते में 14 से 16 घंटे की बात सुनकर शिक्षकों की बात न समझ पाए
डीयू के टीचर में मुझे कहा कि पढाना जिसे हम लेक्चर कहते हैं एक सघन गतिविधि है
आप एक घंटे तक लगातार बोलते हैं, बोलने के लिए सोचते हैं और सोचते-सोचते यह ध्यान में रखते हैं कि छात्रों को बात समझ में आई या नहीं
आपके पास क्लास में रुक कर दस मिनट सोचने का, संभलने का वक्त नहीं होता है
पढाने के लिए हर दिन घर पर या लाइब्रेरी में तीन से चार घंटे लगातार पढना पडता है
पढाने के लिए तैयारी में हर हफ्ते औसतन पंद्रह घंटे लग जाते हैं
अब आइये असाइनमेंट पर
असाइनमेंट को एक किस्म का होमवर्क समझिये
एक शिक्षक को एक महीने में 120 असाइनमेंट चेक करने होते हैं
एक असाइनमेंट छह से पंद्रह पन्नों का होता है
जिनकी जांच में हफ्ते का दस घंटा चला जाता है
पांच से दस पन्ने का होता है
अगर क्लास में छात्रों की संख्या ज्यादा है तो असाइनमेंट की संख्या भी ज्यादा हो सकती है
इसलिए अगर आप शिक्षकों के काम को सिर्फ तीन क्लास की संख्या से देखेंगे तो सही नहीं होगा
यह भी ध्यान रखिये कि शिक्षक एक तरह से छात्रों का कॉल सेंटर भी होता है
व्यक्तिगत समस्याओं से लेकर सामाजिक समस्याओं में भी हिस्सेदार हो जाता है
उसमें जो समय जाता है उसका कोई हिसाब किताब नहीं है
कई शिक्षक छात्रों के लिए रेकमेंडेशन लिखते हैं
रातों को जाग जाग कर ताकि छात्र को विदेशों में किसी अच्छे विश्वविद्यालय में दाखिला मिल जाए या छात्रवृत्ति मिल जाए
ऐसे एक पत्र लिखने में शिक्षकों के कई घंटे चले जाते हैं
इस काम का हिसाब यूजीसी से लेकर समाज की किसी स्मृति पुस्तिका में दर्ज नहीं होता है
अटेंडेंस रजिस्टर और परीक्षा के नंबरों का डेटा अपलोड करना और कॉपी चेक करने का काम तो मैंने अभी बताया भी नहीं
आप भी दुखी हो जाएंगे और कभी न टीचर बनने की कसम खा सकते हैं
ये सिर्फ पढाने का हिसाब है
प्रशासनिक कार्यों का हिसाब मैंने नहीं दिया है क्योंकि टीवी में हर बारीक जानकारी देना मुश्किल हो जाता है
यूजीसी और विश्वविद्यालय उम्मीद भी करता है कि हर शिक्षक इतना काम करने के बाद रिसर्च में भी उतना ही बेहतर करे
इससे ये हुआ है कि जो टीचर सिर्फ बेहतर टीचिंग करना चाहते हैं, उन्हें कमतर बना दिया गया है, मतलब पढाना तभी पढाना माना जाएगा जब आप रिसर्च करें
लेकिन दिन भर के इतने काम के बाद आप सोचिये कि रिसर्च करने के लिए किस लाइब्रेरी में जाएगा
नया पर्चा लिखने के लिए कहां जाएगा
डीयू जैसे विश्विविद्यालय में शिक्षकों के पास अपने कमरे तक नहीं होते
कभी एक साथ सभी शिक्षक कॉलेज आ जाएं तो स्टाफ रूप में उनके बैठने के लिए कुर्सियां तक नहीं होती हैं
ये उस विश्वविद्यालय का हाल है जहां किसी को 95 फीसदी से कम पर एडमिशन नहीं मिलता लेकिन इसके बावजूद उसी विश्वविद्यालय की इतनी साख तो है कि लोग 98 प्रतिशत लेकर डीयू ही आते हैं
तो यह साख कैसे बनी होगी
क्या नहीं पढाकर बनी होगी
तो फिर शिक्षक किन बातों को लेकर धरना प्रदर्शन कर रहे हैं
क्योंकि यूजीसी चाहती है कि शिक्षक और ज्यादा पढाएं
एक असिस्टेंट प्रोफेसर को हफ्ते में 16 घंटे की जगह 18 घंटे पढाना होगा
अलग से छह घंटे ट्यूटोरियल्स के लिए देने होंगे
एसोसिएट प्रोफेसर को 14 घंटे की जगह अब 16 घंटे पढाने होंगे और ट्यूटोरियल्स के लिए 6 घंटे देने होंगे
प्रोफेसर को 14 घंटे पढाने के और 6 घंटे ट्यूटोरियल्स के देने होंगे
यूजीसी ने इन सब गतिविधियों को पहले Direct Teaching Hours में शामिल किया था, मगर अब इसकी परिभाषा बदल कर इसमें से ट्यूटोरियल्स को बाहर कर दिया गया है मतलब ट्यूटोरियल को शिक्षण नहीं माना जाएगा
और विश्वविद्यालयों का तो पता नहीं, लेकिन डीयू में ये व्यवस्था है जिसमें टीचर छात्रों के छोटे-छोटे समूहों के साथ अलग से क्लास लेता है जहां उनके साथ मेन लेक्चर को लेकर बात होती है कि उन्हें समझ आई या नहीं
यह क्लास भी एक तरह से लेक्चर जैसा हो जाता है
जिनता मैं समझ सका हूं अब यूजीसी ने कहा है कि इन 6 घंटों में ट्यूटोरियल्स भी लेने होंगे, सेमिनार भी करने कराने होंगे, प्रशासनिक काम भी करना होगा, इनोवेशन भी करना होगा और कोर्स के कंटेंट को अपडेट भी करना होगा
क्यों करना होगा इसकी कोई वजह नहीं बताई गई है
इससे क्या होगा, हम बात करेंगे लेकिन इसी कारण यह कहा जा रहा है
स्थायी शिक्षकों का कार्य भार बढा देने से विश्वविद्लायों में नई नौकरियों की संभावनाएं कम हो जाएंगी
इससे युवा शिक्षकों को नौकरी नहीं मिलेगी और कई वर्षों से अस्थायी तौर पर पढा रहे शिक्षकों की नौकरी चली जाएगी
केवल दिल्ली विश्विविद्यालय में पांच हजार अस्थायी शिक्षकों की नौकरी जा सकती है
देश के बाकी विश्वविद्लायों में शिक्षकों का पद कम होता चला जाएगा
नई नौकरियां नहीं होंगी
अब आप पूछेंगे कि नौकरी कम हो जाएगी तो क्या फर्क पडेगा
बिल्कुल सही सवाल है
सिर्फ ये बात किसी युवा से मत कहियेगा जो पीएचडी या एम फिल कर देश के लिए पढाने का ख्वाब देख रहा है
फिर हम यह भी चाहते हैं कि हमारे विश्वविद्यालय दुनिया के नामी विश्वविद्यालय के जैसे क्यों नहीं बन सकते
ये बात आपकी सही है
बिल्कुल बन सकते हैं लेकिन हमें ये देखना होगा कि वो क्यों हैं
अभी मैं प्राइवेट विश्वविद्यालय और सरकारी विश्वविद्लाय की बहस में नहीं घुस रहा
वो अलग मसला है
हार्वर्ड विश्वविद्यालय में एक शिक्षक पर 7 छात्रों का भार है
ऑक्सफोर्ड विश्वविद्यालय में एक शिक्षक पर 11 छात्रों का भार है
लंदन स्कूल ऑफ इकोनोमिक्स में एक शिक्षक पर 12 छात्रों का बोझ है
दिल्ली विश्वविद्लाय में एक शिक्षक पर 20 छात्र हैं
शिक्षक संघ का कहना है कि यूजीसी के नोटिफिकेशन से हर टीचर पर छात्रों का भार और बढेगा और उनके लिए मुमकिन नहीं होगा कि वे सभी छात्रों का ख्याल रख सकें
दुनिया के नामचीन विश्वविद्यालयों में एक टीचर को हफ्ते में छह घंटे ही पढाने होते हैं
एक तरफ हम दुनिया के विश्वविद्यालयों का सपना देख रहे हैं, दूसरी तरफ उनके पैमानों के खिलाफ नियम भी बना रहे हैं
इसके विरोध में दिल्ली विश्वविद्यालय के शिक्षक संघ 24 मई से 1 लाख तीस हजार छात्रों की कॉपी नहीं जांच रहे हैं
हजारों नौकरियां जाने के अलावा उनका कहना है कि टीचिंग आवर्स में बहुत ज्यादा बढत से रिसर्च और प्रशासनिक जिम्मेदारियों पर ध्यान देने मुश्किल होगा
जिस API (Academic Performance Indicators) टार्गेट पर शिक्षकों का प्रमोशन तय होता है, खासतौर पर असिस्टेंट प्रोफेसर का, उससे उनका प्रमोशन मुश्किल हो जाएगा
अस्थायी शिक्षकों की बहुत दुर्गति है
उनसे शिक्षण के अलावा जिस तरह के काम कॉलेजों में कराए जाते हैं वो अगर मैं गिनाने लगूं तो आपकी शाम खराब हो जाएगी
आपका मूड ठीक रहे इसलिए थोडा सा बताए देता हूं
महीने में एक या दो बार योगा क्लास में रहना होता है
इसके लिए घर से पांच बजे निकलना होता है क्योंकि योगा क्लास साढे छह बजे होती है
अगर पढाने की क्लास बारह बजे से हो तो आपको कालेज में पांच घंटे इंतजार करना होता है
केंद्र और राज्य सरकार के दिवसों में शामिल होना पडता है,जैसे स्वच्छ भारत अभियान,गुड गर्वनेंस
इन दिवसों में छात्रों को जमा करने से लेकर लंच कूपन बांटने का काम शामिल होता है
हर तीसरे चौथे दिन पर विभागीय बैठक होती है, कई बार मीटिंग क्लास के समय हो जाती है
क्लास छोड कर मीटिंग में नहीं गए तो प्रिसिंपल नाराज, क्लास नहीं गए तो छात्र नाराज
कॉलेज के सरकारी कार्यों का डेटा बनाना, अपलोड करना ये सब भी काम है
कॉलेज की पार्टियों में अस्थायी टीचर सिक्योरिटी के तौर पर मौजूद रहते हैं
अस्थायी शिक्षको को इस तरह के कई कार्य करने होते हैं पढाने के अलावा
डीयू में पांच हजार के करीब अस्थायी शिक्षक क्यों हैं
यह भी एक सवाल है
इसका मतलब है इतने शिक्षकों की जरूरत है तो नौकरी क्यों नहीं दी जाती
क्या आप या हम जानते हैं कि सभी विश्वविद्लायों में कितनी नौकरियां हर साल निकलती हैं
कितने पद अस्थायी रह जाते हैं और स्थायी रूप से भरे नहीं जाते
जुलाई 2014 में केंद्रीय मानव संसाधन मंत्री स्मृति ईरानी ने लोकसभा में बताया था कि 39 केंद्रीय विश्वविद्यालयों में 16,692 पद मंजूर हैं जिनमें से 6251 पद खाली हैं
ये तो खाली की संख्या थी
  जो पद खाली नहीं थे उन पर स्थायी नियुक्ति थी या अस्थायी ये जानना दिलचस्प होता
जैसे डीयू में ही अस्थायी शिक्षकों की संख्या 5000 हजार बताई जाती है
देश के तमाम राज्यों के विश्वविद्यालयों के आंकडे आ जाते तो सही से पता चलता कि कितने पद मंजूर हैं और कितने पदों पर अस्थायी तौर पर नियुक्तियां हो रही हैं
मथुरा हिंसा में मारे गए पुलिस अधिकारीहाई कोर्ट में गुरुवार और सोमवार का दिन भारतीय खेलों के लिए सबसे निराशाजनक दिनों में कहा जाएगा
गुरुवार को अदालत के अंदर भारतीय कुश्ती संघ के वकील ने कहा था कि सुशील ने देश के टैक्सपेयर्स के पैसे बरबाद किए हैं
हमने उन्हें ट्रेनिंग के लिए जॉर्जिया नहीं भेजा था
क्या इसी तरह की बात सुनने के हकदार हैं सुशील?
वे सुशील, जिन्होंने देश के लिए दो ओलिंपिक मेडल जीते हैं
ऐसा काम, जो व्यक्तिगत स्पर्धा में आज तक कोई नहीं कर पाया
इस आरोप ने सुशील को हीरो मानने वाले हर दिल को तकलीफ पहुंचाई और यह सवाल उठाया कि क्या इस तरह के आरोप जरूरी थे?
फिर सोमवार, जब फैसला आया
सुशील की याचिका हाई कोर्ट में रद्द कर दी गई
क्या कहा जाए इस पूरे मामले को?
एक खिलाड़ी के लिए खेल की भूख?
हार न मानने की जिद?
यह स्वीकार न कर पाना कि उसका वक्त खत्म हो गया है?
खिलाड़ी का लालच? फेडरेशन का ईगो और सही नीति बना पाने में नाकामी?
या मान लिया जाए कि हम भारतीय अपने हीरो को सहेजना नहीं जानते?
आखिर क्या है यह?
इन सारे सवालों के बीच ऐसे खिलाड़ी के भविष्य पर फैसला लेकर जून महीने का पहला सोमवार आया, जिसे सबसे बड़ा खिलाड़ी और सबसे बड़ा फाइटर मानने में शायद ही ज्यादा लोगों को आपत्ति हो
आखिर कोर्ट क्यों गए सुशील सुशील को अपने चौथे ओलिंपिक में हिस्सा लेने की ख्वाहिश रही है
इसके लिए वह कोर्ट तक चले गए
आखिर क्यों गए वह कोर्ट?
उनके करीबी दोस्त योगेश्वर दत्त समेत तमाम लोगों के जेहन में यह सवाल है
क्या कोर्ट जाना ओलिंपिक में खेलने की जिजीविषा का हिस्सा है?
या यह इच्छा उस ब्रैंड सुशील के साथ जुड़ती है, जो उनके ओलिंपिक में न खेलने की सूरत में बिखरने का डर लाती है
ब्रैंड वाला हिस्सा सचिन तेंदुलकर के साथ भी जोड़ा जाता था और बताया जाता था कि बाजार की ताकत है, जो उन्हें रिटायर नहीं होने दे रही
क्या सुशील उसी राह पर हैं, इसीलिए वे कोर्ट गए?
कैसा रहा है सुशील का इतिहास कुछ साल पीछे लौटते हैं
2008 की बात है
देर रात सुशील बीजिंग से लौटे थे
कांस्य पदक जीतकर
वे मंदिर गए
लेकिन अगली सुबह वे छत्रसाल अखाड़े में थे, जहां वे प्रैक्टिस करते हैं
उन्होंने कहा – मैं अखाड़े से दूर नहीं रह सकता
उसके कुछ समय बाद उन्हें देश के सबसे बड़े खेल सम्मान राजीव गांधी खेल रत्न के लिए चुना गया
अवॉर्ड से एक दिन पहले रिहर्सल होती है और सभी खिलाड़ी एक पांच सितारा होटल में रुकते हैं
उनसे मिलने की ख्वाहिश लिए कई पत्रकार होटल पहुंचे
मैंने भी फोन किया, ‘सुशील क्या आप होटल में हैं?
’ जवाब आया – ‘ना जी, मैं तो अखाड़े में हूं
आप यहीं आ जाओ
’ सुशील ने बताया कि अखाड़े की मिट्टी के बगैर उन्हें नींद नहीं आती, ‘फाइव स्टार के गद्दों पर सो नहीं पाता
..और फिर वहां रुकता तो एक दिन की प्रैक्टिस भी खराब होती
’ सवाल यही है कि जिस शख्स को फाइव स्टार से कोई लगाव नहीं था, वह क्या ब्रैंड बरकरार रखने के लिए यह सब कर रहा है
सुशील उस बातचीत में बताते रहे कि कैसे एक डांस शो के लिए ऑफर आया
एक कोल्ड ड्रिंक ब्रैंड का भी ऑफर आया, ‘लेकिन भाईसाब, मैं ऐसा कोई काम नहीं करता, जो दिल नहीं मानता हो
मुझे न डांस आता, न मैं कोल्ड ड्रिंक पीता
फिर मैं क्यों उधर जाऊं
मैं तो देसी ड्रिंक पीता हूं
’ फिर उन्होंने आवाज लगाई, ‘अरे, भाईसाब को अपना कोल्ड ड्रिंक पिला
’ इसी के साथ एक विशालकाय स्टील के गिलास में ‘ड्रिंक’ आ गया, जो जाहिर है, देसी था
क्या वाकई ‘बदल’ गए हैं सुशील कुछ लोग कहते हैं कि उस सुशील में पिछले कुछ समय में फर्क आया है
प्रो रेसलिंग लीग के समय उनका यह बदलाव दिखा भी था, जब वे अचानक रोडीज का हिस्सा हो गए थे
उन्हें रोडीज के साथ जुड़ते देखना थोड़ा चौंकाने वाला था, क्योंकि यह सुशील के मिज़ाज जैसा शो नहीं था
वह प्रो रेसलिंग लीग से हटे
उन्होंने कई प्रतियोगिताएं छोड़ीं
वह चोटिल भी रहे
तमाम लोगों ने उनके व्यवहार में बदलाव देखा
अखाड़े और रागिनी (लोक संगीत) की दुनिया में मस्त रहने वाले सुशील अब व्यावसायिक नजरिए से भी दुनिया को देखने लगे थे
इसमें कुछ गलत नहीं है
लेकिन यह उस सुशील से अलग था, जिसे खेल दुनिया अब तक जानती समझती आई थी
क्या हमें अपने हीरो को सहेजना नहीं आता शायद यह व्यावसायिक समझ ही उन्हें कोर्ट ले गई
लेकिन अगर ऐसा है भी, तो भी किसी को देश के महानतम पहलवान के बारे में यह कहने का कोई हक नहीं कि उन्होंने टैक्सपेयर्स के पैसों को बरबाद किया है
अगर फेडरेशन सितंबर में तय कर लेती कि सुशील नहीं, नरसिंह रियो जाएंगे, तो हालात यहां तक नहीं पहुंचते
अब कोर्ट ने तय किया है कि सुशील को नहीं, नरसिंह को जाना चाहिए
हो सकता है कि सुशील सिंगल बेंच के बाद डबल बेंच और फिर सुप्रीम कोर्ट चले जाएं
लेकिन अभी तो ऐसा लग रहा है कि महान खिलाड़ियों को खराब तरीके से विदाई देने वाली फेहरिस्त में एक और नाम शामिल हो गया है
हमें घिसट-घिसट कर कपिल देव का विश्व रिकॉर्ड बनाना याद है
अपने आखिरी ओलिंपिक में धनराज पिल्लै का रोना याद है
अपने आखिरी ओलिंपिक में मोहम्मद शाहिद के साथ बदसलूकी याद है
सुशील को भी याद करने पर दो पदक के साथ आखिरी दौर में कोर्ट की लड़ाई याद रहेगी
ब्रैंड बरकरार रखना हो या ओलिंपिक में जीत की जिजीविषा, जिस वजह से भी यह लड़ाई लड़ी गई, कड़वाहट ही लाई
काश, जब भी सुशील कुमार के बारे में लिखा जाए, पिछले दो महीने वाला हिस्सा न शामिल हो
काश, वह सुशील ही याद रहे, जिनके लिए छत्रसाल अखाड़े की पथरीली जमीन फाइव स्टार से बेहतर थी
जिसका ओलिंपिक पदक इस देश में कुश्ती की तस्वीर बदलने वाला साबित हुआ
जिसके सपने सच हुए, तो हजारों आंखों में ओलिंपिक के सपने पलने लगे
लेकिन इतिहास बड़ा बेरहम होता है
 ... और उजले कपड़ों पर एक छोटा-सा धब्बा भी बहुत बड़ा नजर आता है
फैसला यह कीजिए कि वह धब्बा किसी ने सुशील पर लगाया है, या खुद उनकी गलती उन्हें आज यहां ले आई
जो भी हो, अदालत ने जो भी तय किया हो, सुशील इस देश में कुश्ती के सबसे बड़े हीरो थे ... आज भी हैं और आगे भी रहेंगे
(शैलेश चतुर्वेदी वरिष्‍ठ खेल पत्रकार और स्तंभकार है) डिस्क्लेमर (अस्वीकरण) : इस आलेख में व्यक्त किए गए विचार लेखक के निजी विचार हैं
अपने देश का क्षेत्रफल 32 करोड हैक्टेयर है
औसत बारिश 117 सेंटीमीटर होती है
यानी हर साल औसतन चार हजार अरब घन मीटर पानी बरसता है
संख्या हजारों अरब होने के कारण इसी मात्रा को चार हजार घन किलोमीटर कहा जाता है
अगर सरकारी मौसम विभाग ने इस साल ईमानदारी से और विश्वसनीय प्रणाली से हिसाब लगाया है तो अनुमान है कि इस बार सामान्य से नौ फीसद अतिरिक्त पानी बादलों के झमाझम बरसने से मिलेगा
इस तरह इस साल हमें तीन सौ साठ घन किलोमीटर पानी अतिरिक्त मिलने जा रहा है
लेकिन अफसोस यह कि सारा का सारा बहुमूल्य पानी हम अगले साल पडने वाले सूखे के दिनों के लिए रोककर नहीं रख पाएंगे
इस पानी को भरकर रखने के लिए बडे बर्तन भांडे यानी बडे बांध कम पड जाएंगे
जो 15 लाख पुराने तालाब पहले से हमारे पास थे वे गाद-मिट्टी और शहरों से निकले कचरे से भर गए हैं
उनमें थोडा सा ही पानी भर पाएगा
पानी बेकार जाने के अफसोस से ज्यादा बाढ का डर बढा अफसोस इतना ही नहीं है कि इस साल यह पानी बेकार जाने वाला है बल्कि बडा भारी खतरा यह है कि इतना सारा पानी नदियों में बाढ की तबाही मचाता हुआ समुद्र में जाएगा
यह बात भी देखने की है कि मौसम विभाग का अंदाजा नौ फीसद ज्यादा बारिश का है
अनुमान में चार फीसद की तकनीकी गलती का जोखिम भी है
यानी इस साल बारिश सामान्य से तेरह फीसद ज्यादा हो सकती है
इसका मतलब है कि इस साल पांच सौ बीस घन किलोमीटर ज्यादा पानी बरस  पडने का भी अंदेशा है
अब यह मौसम विभाग के सांख्यिकी विशेषज्ञ ही बता पाएंगे कि इस हालत में मानसून के चार महीनों में कितनी बार बादल फटने के हादसे होंगे
  देश के मौजूदा जलविज्ञानियों, संबधित भूगोल विशेषज्ञों, अर्थशास्त्रियों को हिसाब लगाना शुरू कर देना चाहिए कि सूखे से अर्थव्यवस्था पर पडे बोझ के बाद अब बाढ से कितना बोझ बढने का अंदेशा है और उसके प्रबंधन के लिए हमने क्या सोचा है
बाढ से 20 हजार करोड का नुकसान होने का अनुमान बारिश का सरकारी अनुमान अगर सही निकला तो बाढ से जो प्रत्यक्ष नुकसान होगा उसका मोटा-मोटा आंकडा कम से कम 20 हजार करोड रुपये बैठेगा
अर्थव्यवस्था पर कुल कितना बोझ पडेगा, इसका अंदाजा उद्योग व्यापार मंडल बाढ के बाद लगाएंगे
  जानमाल में यह सिर्फ माल के नुकसान का अनुमान है
जनहानि और पशुधन के नुकसान के अनुमान की बात करना इस समय अच्छा नहीं लगेगा
अनुमानित माली नुकसान यानी 20 हजार करोड रुपये में टिहरी जैसे दो बांध बनते हैं
चलिए, बांधों का हम कई कारणों से अपनी पुरानी सरकारों का खूब विरोध कर चुके हैं सो उस कहे पर फिलहाल लीपापोती करने में हिचक है
लेकिन इन बीस हजार करोड़ रुपये से हम कम से कम 20 हजार प्राचीन, मुगलकालीन, ब्रिटिश कालीन तालाबों, झीलों को फिर से जिंदा कर सकते थे
आजादी के बाद जितने भी बांध बने हैं उनकी गाद-मिट्टी निकालकर भी जल संचयन क्षमता बढा सकते थे
बाढ प्रबंधन से सूखे की समस्या भी सुलटेगी बारिश का पानी सलीके से रोकने का इंतजाम हो तो हर साल मानसून के बाद के आठ महीने सिंचाई के पानी का इंतजाम होते देर नहीं लगेगी
यानी आजकल सूखे के कारण हर साल औसतन पचास हजार करोड का जो प्रत्यक्ष नुकसान होने लगा है वह भी बचेगा
कुल मिलाकर सूखे और बाढ़ से हर साल सत्तर हजार करोड़ रुपये के नुकसान को हम अपने कुशल जल प्रबंधन से बचा सकते हैं
वैसे यह बात सन 1989 में इसी लेखक ने सीएससी की नेशनल फैलोशिप पर शोध करने के बाद अपनी रिपोर्ट में कही थी
इस रिपोर्ट को 'जनसत्ता' ने छह शोध परक आलेखों के तौर पर छापा था
एक रिपार्ट का शीर्षक ही यही था कि एक ही साल में बाढ और सूखा
बाढ और सूखा राहत पर मजबूरन दस हजार करोड खर्च अभी सूखा और बाढ राहत के नाम पर किनमिनाते हुए और राजनीतिक मजबूरी में केंद्र सरकार को दस हजार करोड रुपये सूखा प्रभावितों और बाढ प्रभावितों को बांटना ही पडते हैं
मरी हालत में चार-पांच हजार करोड रुपये राज्यों के भी खर्च हो जाते हैं
इतनी रकम अगर ब्याज देने में खर्च  कर दें तो दो लाख करोड रुपये उधार हमें कोई भी धनी देश दे देगा
इस रकम से जल प्रबंधन की परियोजनाएं चालू हो सकती हैं
जहां तक दो लाख करोड के जुगाड का सवाल है तो दूसरे देश ही क्या हमारे आजकल बदल रहे देश में ही बडे साहूकार नुमा सेठों की कोई कमी थोडे ही है
जल परियोजनाएं ठेकेदारों के लिए कम आकर्षक नहीं होतीं
जो देशी-विदेशी ठेकेदार कंपनियां अभी हाईवे और स्मार्ट सिटी परियोजनाओं में ज्यादा दिलचस्पी दिखा रही हैं उनके लिए जल परियोजनाएं, मौजूदा हाईवे और स्मार्ट सिटी की ठेकेदारी से ज्यादा आकर्षक होंगी
90 के दशक में अगर आपका भारत में बचपन गुजरा हो तो सचिन तेंदुलकर के आगे सोच पाना मुश्किल था
दिल्ली, मुंबई जैसे महानगरों में तो फिर भी कुछ अन्य खेल सितारों की चर्चा होती होगी लेकिन छोटे शहरों में बढता हुआ क्रिकेट और घटती हुई हॉकी की ही बातें होती
लेकिन इसी बीच रंगीन टीवी घर पर आया और केबल टीवी की वजह से बास्केटबॉल से प्यार गहरा हुआ
माइकल जॉर्डन का खेल कुछ ऐसा छाने लगा कि सचिन भी उनके आगे उन्नीस नजर आते
स्कूल और कॉलेज की टीम में बास्केटबॉल खेला भी और जॉर्डन के खेल का अनुसरण करने की कोशिश भी की
लेकिन किसी भी खेल की किताब उठाकर देखते तो पढ़ने को यही मिलता कि मोहम्मद अली से बढकर दुनिया में कोई और नहीं हो सकता
फिर जब अमेरिका जाना हुआ और वहां पर रंगभेद के बारे में लोगों से सुना तो मोहम्मद अली के प्रति एक अजीब सा लगाव होने लगा
फिर उनके बारे में पढा, उनकी फाइट्स को देखा, उनके हावभाव को देखा तो इस महान शख्सियत से प्रभावित हुआ
बचपन में सिर्फ 12 साल की उम्र में मोहम्मद अली ने मुक्केबाजी की और 18 साल की उम्र तक तो वे अपने मुक्कों के दम पर दुनिया भर में छा गए
हलांकि सब कुछ इतना आसान नहीं था
लुईविल (Louisville) वह जगह थी जहां अली का बचपन गुजरा
चालीस और पचास के दशक के दौरान पूरे अमेरिका में रंग-भेद और नस्लभेद एक बडी समस्या थी
सिनेमाघर हों, अस्पताल हों, दुकाने हों या सार्वजनिक जगहें ... हर जगह गोरों का वर्चस्व था और काले लोगों का दमन
अली के पिता एक साइन पेंटर थे
वे खूब शराब पीते थे और मानते थे कि अलग रंग के आधार पर उनके साथ भेदभाव नहीं होता तो शायद वे एक बड़े कलाकार बन सकते थे
एक बार अली की मां को प्याऊ से बिना पानी के ही भगा दिया गया
यह नजारा अली ने अपनी आंखों से देखा और उनमें सिस्टम के खिलाफ नफरत बढने लगी
बॉक्सिंग से प्यार गरीबी और जिल्लत से बचने का एक ही तरीका था कि खेल या पढाई के रास्ते नए आयाम खोजे जाएं
लेकिन अली पढने में बिलकुल अच्छे नहीं थे और बास्केटबॉल औ बेसबॉल में वे अपने आपको फिट नहीं समझते
सिर्फ मुक्केबाजी ही ऐसा खेल रह गया था जहां उनका मन लगता था
जो विल्सन नाम के एक पुलिस अफसर की जिम में वे अभ्यास करने लगे
शुरुआत से ही वे अपनी तकनीक और अपनी गति से अभ्यास के दौरान ही बड़े-बड़े मुक्केबाजों को परेशान करने लगे
1960 में हुए रोम ओलिंपिक्स में उन्होंने पोलेंड के मुक्केबाज को हराया और गोल्ड मेडेल जीता, लेकिन वे बॉक्सिंग के जानकारों को ज्यादा प्रभावित नहीं कर पाए
मो अली किसी और मुक्केबाज जैसे नहीं थे
वे हमेशा अपने पैरों का इस्तेमाल ऐसे करते मानो नाच रहे हों
वे अपने प्रतिद्वंद्वी के आसपास ऐसे घूमते जैसे मानो उसे अपने जाल में फंसा रहे हों
अली जैसी मुक्केबाजी स्टाइल किसी ने नहीं देखी थी
बडबोले अली एक चीज जो अली को सबसे अलग बनाती, वह थी किसी भी फाइट से पहले उनकी बयानबाजी
उन्हें कैसियस क्ले से अब गैसियस क्ले कहा जाने लगा. "This guy must be done / I'll stop him in one." जैसे बयानों की वजह से कहा जाने लगा कि वे एक बड़बोले मुक्केबाज हैं और उनके हाथ से ज्यादा उनका मुंह चलता है
मोहम्मद अली ने कैसियस क्ले का नाम त्यागकर इस्लाम धर्म अपनाया तो अमेरिका में कई लोगों को ठीक नहीं लगा
फिर जब उन्होंने वियतनाम की जंग में अपनी सेवाएं देने से इनकार किया तो उन्हें गद्दार कहा जाने लगा
कई लोग अगर अली के मुरीद थे तो उतने ही लोग उनसे नफरत भी करने लगे थे
मगर अली का कहना था कि वे रिंग में अपने प्रतिद्वंद्वी पर सामने से वार करते हैं लेकिन युद्द में सिर्फ निर्दोष लोगों की मौत होती है
उनसे विश्व चैंपियनशिप का ताज छीन लिया गया और अपने करियर के सबसे अहम और प्रभावशाली चार साल तक मोहम्मद अली को मुक्केबाजी से दूर रहना पडा
हालांकि मोहम्मद अली ने वही किया जो उन्हें सही लगा और शायद इसीलिए वे इतने बड़े हीरो भी साबित हुए
उनका मकसद सिर्फ पैसा या पुरस्कार कमाना नहीं था, बल्कि वे समाज की उन बुराइयों के खिलाफ खड़े हुए जिन्हें वे बचपन से झेल रहे थे
काश, हमारे खेल सितारे मोहम्मद अली से कुछ सीख पाएं
पर यह करना इतना आसान होता तो दुनिया में सिर्फ एक ही मो अली नहीं होता
(महावीर रावत एनडीटीवी इंडिया में विशेष संवाददाता हैं) डिस्क्लेमर (अस्वीकरण) : इस आलेख में व्यक्त किए गए विचार लेखक के निजी विचार हैं
राजनीति से यह सवाल करेंगे तो जवाब नहीं मिलेगा
इतने हंगामे के बाद जब सशक्त लोकपाल नहीं आया और कई वर्षों की लडाई के बाद भी पुलिस सुधार के कदम अधूरे रह गए तो फिर बात किससे की जाए
सुप्रीम कोर्ट के आदेश के बाद अनगिनत चर्चाओं का हाल हम देख चुके हैं
थोडे-थोडे अंतराल के बाद प्रशासन और पुलिस के खोखले हो जाने की कहानी सामने आती है और ग़ायब हो जाती है
हरियाणा में ही जब प्रकाश सिंह कमेटी की रिपोर्ट आई कि किस तरह प्रशासन या तो हिंसक भीड का साथ दे रहा था या उनके साथ मिला हुआ था, थोडे दिनों बाद सार्वजनिक रूप से उस रिपोर्ट की ऐसी निंदा होने लगी जैसे हिंसा प्रकाश सिंह रिपोर्ट के कारण हुई है
इसलिए उत्तर प्रदेश पुलिस को खुद से यह सवाल पूछना होगा कि वे कब अपने पेश की व्यवस्था को व्यवस्था का रूप दे पायेंगे
आईपीएस अधिकारी मुकुल द्विवेदी और सब इंस्पेक्टर संतोष यादव की तस्वीरों को यूपी पुलिस वाले जल्दी भूल जायेंगे
थोडे दिनों बाद चुनाव आएगा और कानून व्यवस्था के नाम पर हंगामा होगा
फिर चुनाव हो जाएगा और व्यवस्था वैसी की वैसी रह जाएंगी
2013 में प्रतापगढ में एक गांव की भीड ने पुलिस के एक ईमानदार डीएसपी जियाउल हक को घेर कर मार दिया
बात मुआवजे की नहीं है
बात है मनोबल की
वर्दी मजबूरी नहीं है
वर्दी वाले को भी नागरिक अधिकार प्राप्त हैं
मथुरा में एसपी मुकुल द्विवेदी का अंतिम संस्कार कर दिया गया
पत्रकार से लेकर नागरिक तक सबने कहा साहब अच्छे आदमी थे
राजनीति और प्रशासन के गठजोड का शिकार हो गए
उत्तर प्रदेश पुलिस का अदना हो या आला हो अगर वो इन तस्वीरों को देख रहा है कि अपने ईमान और जमीर में भी झांक कर देखे
पूछे कि उनकी इस हालत के लिए कौन जिम्मेदार है और अगर इन हालात के वे कारण हैं तो क्या वे कुछ करेंगे या फिर भूल जायेंगे
वो जानते हैं इन दो मौतों के पीछे का सच क्या है
मैं इंतजार कर रहा हूं कि वो अब ऑफ रिकॉर्ड की बातों को ऑन रिकॉर्ड करेंगे
संतोष यादव इन छुट्टियों में अपने बेटे को कंप्यूटर और वैदिक गणित सिखाना चाहते थे ताकि उसकी गिनती दुरुस्त हो जाए
मुकुल द्विवेदी के परिवार की तस्वीरों को देखकर क्या ये उम्मीद की जा सकती है कि राष्ट्रपति से नियुक्ति पत्र लेकर आने वाले तमाम आईपीएस अपने इस सहयोगी की मौत की परिस्थितियों की जांच के लिए खडे होंगे
वहीं एसओ संतोष यादव के घर जौनपुर में मातम है
परिवारवालों का रो-रोकर बुरा हाल है
मथुरा की घटना के बाद कई स्तरों के पुलिस वालों से बात करते हुए लगा कि उनका मनोबल टूट गया
वो बोलते-बोलते खुद को कोसने लगते हैं
कहीं थाने में इंस्पेक्टर की जगह सब इंस्पेक्टर प्रभारी है, तो कई जगहों पर एक ही जाति के थानेदार बिठा दिये गए हैं
कई जगहों पर आईपीएस अधिकारी को जिला नहीं मिल पाता, मगर कई प्रमोटी अफसरों के पास जिले का चार्ज है
किसी ने बताया कि कई साल से प्रमोशन नहीं हुआ है
जाहिर है इन बातों के प्रति उत्तर प्रदेश या किसी भी प्रदेश की पुलिस अब सहनशील हो चुकी है
पुलिस ने अपने भीतर की व्यवस्था को इतना खोखला कर लिया है कि कभी भी कोई भी सिपाही या अधिकारी उसका शिकार हो सकता है
ये सब जानते हैं
क्या सब ये नहीं जानते थे कि 2 जून से पहले मथुरा सिटी मजिस्ट्रेट ने आदेश दिया था कि 16 अप्रैल की शाम 5 बजे तक स्वाधीन भारत विधिक सत्याग्रही जवाहर पार्क खाली कर दे
2015 से हाईकोर्ट का आदेश था कि इस पार्क को खाली कराया जाए
मगर प्रशासन की हालत देखिये
इस पार्क के बगल में ही जिलाधिकारी का घर है
रोज आते जाते देखते ही होंगे कि अवैध कब्जा हुआ है
इसे खाली कराना चाहिए
मगर लगता है कि फर्क न पडने के राष्ट्रीय कर्तव्य के शिकार इन अधिकारियों को फर्क ही नहीं पडा होगा
16 अप्रैल को प्रयास हुआ, मगर फेल हो गए
खुलेआम हथियारों का प्रदर्शन करते रहे और खुद को सत्याग्रही कहते रहे
प्रदर्शनकारियों को सत्याग्रह का मतलब तो नहीं ही मालूम होगा, मगर लगता है प्रशासन को भी नहीं मालूम कि कोई बंदूक लेकर सत्याग्रही होने का दावा करे तो उससे खतरनाक कुछ नहीं हो सकता
सिटी मजिस्ट्रेट ने एस एच ओ सदर बाजार को आदेश दिया कि जमीन खाली कराये
नोटिस जारी करने से पहले जिला प्रशासन ने ड्रोन कैमरे से पार्क का सर्वे भी किया था
अतिरिक्त बल भी मंगाया था
15 अप्रैल के दिन पीटीआई के हवाले से ये खबर बिजनेस स्टैंडर्ड में छपी है
मैं ये जानकारी इसलिए दे रहा हूं ताकि पता चले कि कुछ भी अचानक नहीं हुआ
जवाहर पार्क 16 अप्रैल की शाम 5 बजे तक खाली नहीं कराया जा सका
तब दैनिक जागरण के मथुरा एडिशन और अमर उजाला ने इसे काफी विस्तार से कवर किया था
5 अप्रैल के दैनिक जागरण के मथुरा एडिशन के पहले पन्ने पर खबर छपी
मथुरा के जवाहर बाग आंदोलनकारियों का तहसील में तांडव
लाठी डंडों से लैस जवाहरबाग के दो दर्जन आंदोलनकारियों ने दुस्साहस दिखाते हुए सोमवार दोपहर 4 अप्रैल दोपहर 3 बजे सदर तहसील पर हमला बोल दिया
तहसील कर्मचारियों, अधिवक्ता और राहगीरों को दौडा दौडा कर पीटा
तहसील की फाइलें फेंक दीं, फर्नीचर तोड डाला और वाहनों को निशाना बनाया
आधे घंटे तक तांडव मचाते रहे और फोर्स पहुंचने के पहले भाग गए
तहसील कर्मचारी 5 अप्रैल से हडताल पर चले गए
डीएम ने हडताल को अवैध घोषित करते हुए कहा कि वे 16 अप्रैल से काम पर वापस आएं वर्ना उनके खिलाफ कार्रवाई होगी
इस तरह की कई घटनाएं होती रहीं
22 जनवरी 2015 के दिन जिलाधिकारी ने सदर बाजार के थाना प्रभारी प्रदीप पांडे को पार्क में भेजा
सूचना था कि ये लोग सुभाष चंद्र बोस की जयंती पर गेट बना रहे हैं
कथित रूप से सत्याग्रहियों ने प्रदीप पांडे को घेर लिया और मारपीट की
अमर उजाला ने 24 जनवरी को छापा कि थाना सदर बाजार क्षेत्र में 2 जनवरी की रात को गेट लगाने को मना करने गई सदर पुलिस और प्रशासनिक अधिकारियों पर सत्याग्रहियों ने हमला कर दिया
मामले में दोनों ओर से फायरिंग भी की गई
सदर थाना प्रभारी प्रदीप पांडे ने सैकडों लोगों के खिलाफ जानलेवा हमला करने के मामले दर्ज कराए गए
इस मारपीट में प्रदीप पांडे घायल हो गए
घायल प्रदीप पांडे ने इस घटना की एफ आई आर कराई लेकिन आप जानना चाहेंगे कि क्या हुआ
उल्टा प्रदीप पांडे का तबादला कर दिया गया
जनवरी 2015 में अमर उजाला ने लिखा कि मार्च 2014 में जब इन लोगों का जवाहरबाग में आना शुरू हुआ तो इनकी संख्या 500 से 700 थी
जनवरी 2015 में ये संख्या 3000 के आस पास जा पहुंची
पुरुषों के साथ साथ महिला बच्चे भी शामिल थे
जवाहर बाग यूपी के उद्यान विभाग की जमीन है
अमर उजाला ने लिखा है कि इसमें आम, बेल और आंवला के वृक्ष थे
इस बेहतरीन पार्क को सत्याग्रहियों ने नष्ट कर दिया था
जवाहर बाग के भीतर उद्यान विभाग का दफ्तर था
मगर ये लोग कर्मचारियों से मारपीट करते थे, जिनके कारण उन्होंने कार्यालय जाना बंद कर दिया था
प्रशासन ने एक्शन क्यों नहीं लिया
मौजूदा जिलाधिकारी राकेश मीणा काफी दिनों से मथुरा में हैं
तो इतने दिनों में उन्हें समाधान तो निकालना ही चाहिए था
एसएसपी राकेश सिंह भी काफी दिनों से हैं
सवा दो साल पहले जय गुरु देव की मृत्यु के बाद कई गुट दावेदार बन गए
कहा जाता है कि समाजवादी पार्टी के नेता शिवपाल यादव की शह पर जय गुरुदेव के ड्राइवर को गद्दी का प्रभारी बना दिया गया
पंकज इटावा के ही रहने वाले हैं
राम वृक्ष यादव को जवाहर बाग भेज दिया कि आप वहां जाकर धरना प्रदर्शन कीजिए
शिवपाल यादव की क्या भूमिका है ये किसी निष्पक्ष जांच से ही साबित हो सकती है, अगर कहीं जांच निष्पक्ष होती होगी तो, वर्ना राजनीति में किसी को भी कुछ भी कह देने का चलन तो है ही
अब सवाल है कि धरने पर बैठे इन लोगों का जवाहर बाग में इतना बडा तंत्र कैसे विकसित हो गया
किसके कहने पर अंदर गैस सिलेंडर की सप्लाई होने लगी
ट्यूब वेल किसके आदेश से लगा
किसके आदेश से बिजली की सप्लाई दी गई
दैनिक जागरण अखबार ने लिखा है कि जवाहर पार्क के भीतर एक सिस्टम बन गया था
ये लोग पार्क की जमीन पर सब्जियां उगा रहे थे
सत्याग्रहियों का पूरा लेखा जोखा रखा हुआ था
घर जाने के लिए छुट्टी का आवेदन देना होता था
बकायदा रजिस्टर में एंट्री होती थी
एंडेवर,सफारी, इनोवा जैसी आधा दर्जन गाडियां पार्क के भीतर थीं
मध्य प्रदेश के नंबर की ये गाडियां रामवृक्ष यादव की बताई जाती हैं
हमारे सहयोगी रवीश रंजन शुक्ला ने कई लोगों से बात कर पता लगाया है कि रामवृक्ष यादव का एक फाइनेंसर भी है, राकेश बाबू जो बदायूं का रहने वाला है
पश्चिम बंगाल का कोई चंदन बोस यादव का साथी था, जो हिंसा के लिए उकसाता था
ये लोग संगठित तरीके से उगाही का भी काम करते थे
रामवृक्ष यादव पर मथुरा आने से पहले आठ मामले दर्ज थे
वो हत्या के आरोप में सात महीने में जेल में रहा है
मथुरा आने के बाद सात मामले दर्ज हुए हैं
कई स्थानीय संगठन और राजनीतिक दलों ने प्रशासन पर हमेशा दबाव डाला कि जवाहर पार्क खाली कराया जाए
जवाहर पार्क मुक्ति आंदोलन के नाम से कई संगठनों का भी उल्लेख मिलता है
रामवृक्ष यादव के कब्जे से जवाहर पार्क खाली कराने के बाद हमारे सहयोगी रवीश रंजन शुक्ला ने भीतर जाकर जायजा लिया था
जिलाधिकारी की कोठी के सामने इस तरह का एक आपराधिक साम्राज्य बसता चला गया
ये लोग शहर में प्रशासनिक कर्मचारियों के साथ मारपीट कर रहे थे
फिर भी प्रशासन ने इतनी तत्परता क्यों नहीं दिखाई
6 मई के अमर उजाला की खबर है कि मई के पहले हफ्ते में प्रशासन ने झांसी, फैजाबाद, सुल्तानपुर और मुरादाबाद से चार कंपनी पीएसी की मंगा ली थी
20 थानों की पुलिस के साथ बकायदा रिहर्सल भी किया गया
दंगा नियंत्रण, पम्प गन, स्टेन गन, एम पी-5 गन, मिर्ची बम, करंट बम, आस्टन बम, आंसू गैस के गोलों का रिहर्सल हुआ था
खबर के अनुसार जवाहर बाग के लिए 30 कंपनियां मांगी गई थी
दिवंगत एसपी सिटी मुकुल द्विवेदी का बयान था कि इसके लिए शासन से 15 कंपनी रैपिड एक्शन फोर्स की मांगी गई है
गूगल मैप की नजर से जवाहर बाग पर नजर रखी जा रही है
इन खबरों से पता चलता है कि जवाहर बाग के भीतर क्या हो रहा है, इसकी जानकारी प्रशासन से लेकर प्रेस और मथुरा के नागरिकों को थी
तमाम तरह की खबरें छप रही थीं, तो क्या सत्याग्रहियों का दुस्साहस इतना बढ गया था कि उन्होंने हथियार जमा किए
नेताजी सुभाष चंद्र बोस के नाम पर ये लोग पूरी सेना बनाकर बैठे थे
इतने हथियार कहां से आते हैं
ऐसे लोगों के पास पैसे कहां से आ जाते हैं
कैसे इनका इतना बडा साम्राज्य खडा हो जाता है
मध्य प्रदेश के सागर में इसने एक अजीब सा अभियान चलाया था कि एक रुपये लीटर में पेट्रोल-डीजल मिले, 12 रुपये तोला सोना मिले, गोल्ड करेंसी चलाना चाहता था
क्या ऐसे लोगों की मांगों के सामने प्रशासन इसलिए झुकता है, क्योंकि इनके साथ धार्मिक आधार भी जुडा रहता है
जय गुरुदेव का अपना एक धार्मिक साम्राज्य तो है ही
क्या धार्मिक होने के कारण प्रशासन को नहीं सूझता कि इनसे कैसे निपटे
नवंबर 2014 में हिसार में कोई रामपाल था, रामपाल ने सतलोक आश्रम के भीतर सैंकडों लोगों को बंधक सा बना लिया था
हाईकोर्ट का आदेश था कि उसकी पेशी हो मगर दो हफ्ते लग गए पुलिस को आश्रम खाली कराने में
20,000 लोग आश्रम के भीतर थे
मुख्यमंत्री ने अपील की, हिसार की नाकेबंदी कर दी
खूब गोलियां चलीं
आंसू गैस चले
उल्टा पत्रकारों पर पुलिस ने हमला कर दिया
आश्रम के दम पर पूरे हरियाणा प्रशासन की नाक में दम कर रखा था
यह आदमी चार साल तक अदालत में पेश ही नहीं हुआ
वहां भी मथुरा के वकीलों की तरह हरियाणा बार एसोसिएशन ने अदालत की अवमानना की याचिका दाखिल की थी
अर्धसैनिक बलों की 35 कंपनियां तैनात करनी पडी
हवाई सर्वे हुए
समर्थकों ने जजों पर आरोप लगाने वाले बैनर पोस्टर लगा दिये
पता चला कि आश्रम के पास अपने कमांडो हैं
रामपाल ने लोगों को आगे कर दिया
बाद में आश्रम खाली करा लिया गया
सतलोक आश्रम तो खाली हो गया मगर उसी हरियाणा में कुछ ऐसे आश्रम हैं, जहां पुलिस जा नहीं सकती
मथुरा के इन सत्याग्रहियों का हाल देखा ही आपने
मथुरा में हुई हिंसा (फाइल फोटो)
बाबरी मस्जिद-राम जन्मभूमि विवाद से जुड़ा कोई व्यक्ति जो ख़ुद को सनातनी हिन्दू मानता हो और  विवादित स्थान पर राम के मंदिर का निर्माण चाहता हो ताकि वो सरयू में स्नान कर वहां पूजापाठ कर सके
वह पांच छह साल के गहन अध्ययन के बाद, तमाम दस्तावेज़ों को जुटाते हुए अपने हाथों से 700 पन्ने की किताब लिखे और उस किताब में बाबर को अच्छा बताया जाए और कहा जाए कि जो मस्जिद गिराई गई वह बाबरी मस्जिद नहीं थी तो उस पढ़ते हुए आप तय नहीं कर पाते कि यह किताब बाबरी मस्जिद ध्वंस की सियासत पर तमाचा है या उन भोले लोगों पर जो नेताओं के दावों को इतिहास समझ लेते हैं
Ayodhya Revisited नाम से किशोर कुणाल ने जो किताब लिखी है उसकी मंशा साफ है
वहां मंदिर बने लेकिन अयोध्या को लेकर जो ग़लत ऐतिहासिक व्याख्या हो रही है वह भी न हो
लेकिन क्या एक किताब चाहे वो सही ही क्यों न हो, दशकों तक बाबरी मस्जिद के नाम पर फैलाई गई ज़हर का असर कम कर सकती है?
बाबरी मस्जिद और राम जन्मभूमि विवाद सिर्फ मंदिर-मस्जिद का विवाद नहीं है
इसके बहाने भारत के नागरिकों के एक बड़े हिस्से को बाबर से जोड़ कर मुल्क के प्रति उनकी निष्ठा और संवैधानिक दावेदारियों को खारिज करने का प्रयास किया गया है
अच्छा हुआ यह किताब किसी मार्क्सवादी इतिहासकार ने नहीं लिखी है
किशोर कुणाल ने लिखी है जिनकी सादगी, धार्मिकता और विद्वता पर विश्व हिन्दू परिषद और संघ परिवार के लोग भी संदेह नहीं कर सकते
इस किताब को बारीकी से पढ़ा जाना चाहिए
मैं आपके लिए सिर्फ सार रूप पेश कर रहा हूं
यह चेतावनी ज़रूरी है क्योंकि इस मसले पर कोई पढ़ना नहीं चाहता, सब लड़ना चाहते हैं
लेखक किशोर कुणाल Ayodhya Revisited का फॉर्वर्ड सुप्रीम कोर्ट के पूर्व प्रधान न्यायधीश जस्टिस जे बी पटनायक ने लिखा है
इसके तीन चैप्टरों के मुखड़े इस विवाद के न जाने कितने मुखौटे उतार देते हैं
इसके तीसरे चैप्टर का मुखड़ा है -Babur was not a religious fanatic,  चौथे चैप्टर का मुखड़ा है-Babur had no role either in the demolition of any temple  at Ayodhya or in the construction of mosque और पांचवे चैप्टर का मुखड़ा-Inscriptions on the structure were fake and fictitious. मार्क्सवादी इतिहासकार स्व. राम शरण शर्मा के विद्यार्थी रहे किशोर कुणाल का कहना है कि इस विवाद में इतिहास का बहुत नुकसान हुआ है
वह इस ज़हरीले विवाद से अयोध्या के इतिहास को बचाना चाहते हैं
उनके अनुसार मार्क्सवादी इतिहासकारों ने भी सही साक्ष्य नहीं रखे और सही व्याख्या नहीं की है
बाकी मंदिर समर्थकों ने तो ख़ैर इतिहास को इतिहास ही नहीं समझा
झूठे तथ्यों को ऐतिहासिक बताने की दावेदारी करते रहे
'मैं पिछले दो दशकों से ऐतिहासिक तथ्यों की झूठी और भ्रामक व्याख्या के कारण अयोध्या के वास्तविक इतिहास की मौत का मूक दर्शक बना हुआ हूं
नब्बे के दशक के शुरूआती वर्षों में हिन्दू और मुस्लिम समुदायों के बीच एक वार्ताकार के रूप में मैंने अपना कर्तव्य निष्ठा के साथ निभाया लेकिन इलाहाबाद हाईकोर्ट की लखनऊ बेंच में चल रही सुनवाई के आख़िरी चरणों में मुझे लगा कि अयोध्या विवाद में हस्तक्षेप करना चाहिए और मैंने इस थीसीस को तैयार किया
' किशोर कुणाल ने अपनी किताब में बताया है कि कैसे विश्व हिन्दू परिषद के इतिहासकारों ने बहादुर शाह आलमगीर की अनाम बेटी की लिखित किताब बहादुर शाही को साक्ष्य बनाने का प्रयास किया
जबकि औरंगज़ेब के बेटे बहादुर शाह को कभी आलमगीर का ख़िताब ही नहीं मिला
बहादुर शाह की एक बेटी थी जो बहुत पहले मर चुकी थी
मिर्ज़ा जान इस किताब के बारे में दावा करता है कि उसने इस किताब के कुछ अंश सुलेमान शिकोह के बेटे की लाइब्रेरी में रखी एक किताब से लिए हैं
कुणाल दावा करते हैं कि सुलेमान शिकोह का कोई बेटा ही नहीं था
मिर्जा जान ने 1855 में एक किताब लिखी है वो इतनी भड़काऊ थी कि उसे ब्रिटिश हुकूमत ने प्रतिबंधित कर दिया था
कुणाल बराबरी से विश्व हिन्दू परिषद और मार्क्सवादी इतिहासकारों की गड़बड़ियों को उजागर करते हैं
उन्होंने बताया है कि मार्क्सवादी इतिहासकारों का दावा ग़लत था कि दशरथ जातक में राम सीता को भाई बहन बताया गया है
कुणाल साक्ष्यों को रखते हुए कहते हैं कि शुरूआती बौद्ध टेक्स्ट में राम को आदर के साथ याद किया गया है
कहीं अनादर नहीं हुआ है
उनका कहना है कि जातक कथाओं के गाथा हिस्से के बारीक अध्ययन से साबित होता है कि राम के बारे में कुछ आपत्तिजनक नहीं है
उन्होंने बी एन पांडे के कुछ दावों को भी चुनौती दी है
कुणाल ने मार्क्सवादी इतिहासकारों की आलोचना स्थापित इतिहासकार कहकर की है जिन्होंने असहमति या सत्य के के किसी भी दावे को स्वीकार नहीं किया 
कुणाल ने विश्व हिन्दू परिषद के समर्थक इतिहासकारों के बारे में टिप्पणी करते हुए कहा है कि 'मैं इन्हें राष्ट्रवादी या रूढ़ीवादी इतिहासकार की जगह उत्साही इतिहासकार कहना पसंद करता हूं
' वैसे इस किताब में कार्ल मार्क्स का भी ज़िक्र है और वह भी अच्छे संदर्भ में ! कुणाल बताते हैं कि सोमनाथ में मंदिर तोड़ने और लूट पाट के बाद भी वहां के शैव पशुपताचार्या ने मस्जिद का निर्माण करवाया बल्कि आस पास दुकानें भी बनवाईं ताकि व्यापार और हज के लिए जाने वाले मुसलमानों को दिक्कत न हो
वहीं वे कहते हैं कि कई पाठकों के लिए यह स्वीकार करना मुश्किल होगा कि 1949 में निर्जन मस्जिद में राम लला की मूर्ति रखने वाले बाबा अभिरामदासजी को 1955 में बाराबंकी के एक मुस्लिम ज़मींदार क़य्यूम किदवई ने 50 एकड़ ज़मीन दान दी थी
कुणाल बताते हैं कि इन विवादों से स्थानीय स्तर पर दोनों समुदायों में दूरी नहीं बढ़ी
वे एक दूसरे से अलग-थलग नहीं हुए
'लोगों को जानकर हैरानी होगी कि तथाकथित बाबरी मस्जिद का 240 साल तक किसी भी टेक्स्ट यानी किताब में ज़िक्र नहीं आता है
' कुणाल बार बार 'तथाकथित बाबरी मस्जिद' कहते हैं जिसे हमारी राजनीतिक चेतना में बाबरी मस्जिद के नाम से ठूंस दिया गया है और जिसके नाम पर न जाने कितने लोग एक दूसरे को मार बैठे
कुणाल के पास तमाम दस्तावेज़ हैं जिनका यहां जिक्र करना मुमकिन नहीं है
उनका दावा है कि मस्जिद के भीतर जिस शिलालेख के मिलने का दावा किया जाता है वह फर्ज़ी हैं
इस बात को इलाहाबाद हाईकोर्ट के जस्टिस सुधीर अग्रवाल और जस्टिस एस यू ख़ान ने भी स्वीकार किया था
हालांकि इस मामले में अंतिम कानूनी प्रक्रिया अभी पूरी नहीं हुई है
'उस तथाकथित बाबरी मस्जिद के निर्माण में बाबर की कोई भूमिका नहीं थी
' कुणाल की किताब का बाबर धर्मांध नहीं था
पूरे सल्तनत काल और मुगल काल के बड़े हिस्से में अयोध्या के तीन बड़े हिन्दू धार्मिक स्थल सुरक्षित रहे
विवादित स्थल पर मंदिर का तोड़ना औरंगजेब के समय हुआ न कि बाबर के समय
कुणाल के अनुसार 1813 साल में एक शिया धर्म गुरू ने शिलालेख में हेरफेर किया था जिसके अनुसार बाबर के कहने पर मीर बाक़ी ने ये मस्जिद बनाई थी
कुणाल इस शिलालेख को फर्ज़ी बताते हैं
वे इस किताब में हर बात के समर्थन में प्रमाण देते चलते हैं
इस किताब को पढ़कर लग रहा है कि लेखक मंदिर निर्माण के हिन्दूवादी संगठनों के दोहरेपन से भी खिन्न हैं 
कुणाल को लगता है कि इनकी दिलचस्पी मंदिर में कम राजनीति में ज़्यादा है
किशोर कुणाल का दावा है कि इस किताब में मंदिर निर्माण के पक्ष में सही तथ्यों को पेश किया है
उनकी कोशिश अयोध्या के इतिहास को बचाने की भी है
मंदिर निर्माण की धारा से जुड़े किसी व्यक्ति का यह कहना कि 'बाबर निर्दोष था
उसके खिलाफ उस अपराध के लिए दशकों तक नफ़रत फैलाई गई जो उसने की ही नहीं' कोई मामूली बात नहीं है
कुणाल बाबर को उदारवादी और बेख़ौफ़ योद्धा कहते हैं
हम आप जानते हैं कि मौजूदा राजनीति में बाबर का नाम लेते ही किस किस तरह की बातें ज़हन में उभर आती हैं
क्या वे संगठन और नेता कुणाल के इन दावों को पचा पायेंगे जिन्होंने 'बाबरी की औलादों' कहते हुए अनगिनत भड़काऊ तकरीरें की थीं?
बाबरी मस्जिद ध्वंस के पहले और बाद में ज़माने तक पानी नहीं ख़ून बहा है
कुणाल ने अयोध्या का बड़ा ही दिलचस्प इतिहास लिखा है
पढ़ने लायक है
कुणाल के अयोध्या में सिर्फ राम नहीं हैं, रहीम भी हैं
अयोघ्या के इतिहास को बचाने और बाबर को निर्दोष बताने में कुणाल ने अपनी ज़िंदगी के कई साल अभिलेखागारों में लगा दिये लेकिन साक्ष्यों को तोड़ने मरोड़ने वाली राजनीति इस सनातनी रामानन्दी इतिहासकार की किताब को कैसे स्वीकार करेगी
उनकी इस किताब को पढ़ते हुए यही सोच रहा हूं कि कुणाल के अनुसार बाबर ने मंदिर नहीं तोड़ा, वह बाबरी मस्जिद नहीं थी लेकिन अयोध्या के इतिहास को जिन लोगों ने ध्वस्त किया वे कौन थे बल्कि वे कौन हैं
वे आज कहां हैं और अयोध्या कहां है?
?
दरवाज़ा ... "सांस्कृतिक रूप से एक ही इलाका है, बुंदेलखंड, राजनैतिक रूप से दो राज्यों में बंटा हुआ, विचित्र बात है कि एक ही इलाके में सूखे से निपटने की दो भिन्न परिस्थितियां हैं
एक जगह बेहतर काम हो रहा है, दूसरी जगह वही कछुआ चाल है
जाहिर है जहां बेहतर है वहां चुनाव आने वाले हैं तो क्या हम एक बार फिर यह मान लें कि सरकारें केवल चुनाव के वक्त ही बेहतर काम करती हैं ?
यूं तो सूखा पूरे देश में कहर ढा रहा है, लेकिन बात ज्यादा या तो बुंदेलखंड की हो रही है या फिर मराठवाड़ा की
इन दोनों ओर-छोर की स्थिति देखने के लिए तकरीबन पांच बड़े जनांदोलन बीती 21 मई से आने वाली 31 मई तक एक पदयात्रा कर रहे हैं
स्वराज अभियान के योगेन्द्र यादव, नर्मदा बचाओ आंदोलन की मेधा पाटकर, डॉ सुनीलम, पानीबाबा राजेन्द्र सिंह और एकता परिषद के पीवी राजगोपाल के नेतृत्व वाली इस यात्रा ने अपने भोपाल पड़ाव के दौरान सरकारों पर कई गंभीर आरोप लगाए
कई तथ्य पेश किए
इनमें एक तथ्य जो सबसे दिलचस्प था वह यह कि योगेन्द्र यादव की नजर में मप्र से अपेक्षाकृत कमजोर काम करने वाली उत्तप्रदेश सरकार ने अप्रैल के महीने में सूखा प्रभावित इलाकों में जबर्दस्त काम किया
वहां इस दौरान सूखा से निपटने की सबसे कारगर योजना महात्मा गांधी राष्ट्रीय रोजगार योजना में अनुमान की अपेक्षा 132 प्रतिशत अधिक काम दिया गया, जबकि मध्यप्रदेश सरकार इसी अवधि में अपने हिस्से के सूखा प्रभावित इलाके में अनुमान से केवल 29 प्रतिशत काम ही मुहैया करा पाई
उन्होंने चुटकी लेते हुए कहा कि हो सकता है कि यह आने वाला चुनाव का असर हो, लेकिन काम तो हुआ है, इससे कोई इंकार नहीं कर सकता
क्या सरकारें देर से चेतीं मानसून के जाने की घोषणा के बाद सरकार का मौसम विभाग खुद ही वर्षा के संबंध में स्थिति पत्र जानी कर देता है यानी सरकार को 1 अक्टूबर को ही इस बात का पता चल गया था कि इस साल देश में सूखे की स्थिति बनेगी
पिछले तीन सालों से मौसम की बेरूखी इसकी भयंकरता को और बढ़ाने वाली हैं, यह भी किसी रॉकेट साइंस का हिस्सा नहीं था
बावजूद इसके सरकारें तब चेतीं जबकि आईपीएल के मुद्दे पर पानी के लिए एक विवाद ने जन्म लिया
इससे पहले तक अपनी योजनाओं को चाकचौबंद करने की बजाए हाथ पर हाथ रखे बैठ जाने से तकरीबन सभी इलाकों में स्थितियां और गंभीर हो गई हैं
सुधरवाए ही नहीं गए हैंडपंप मध्यप्रदेश के जिन जिलों में अभियान ने सर्वे किया गया (टीकमगढ, छतरपुर, पन्ना और दतिया) वहां जल संकट गंभीर है
तकरीबन 40% गांवों की रिपोर्ट है कि हर गाँव में चालू हैंडपंपों की संख्या घटकर 0,1 या 2 हो गयी है
तीन महीने पहले जो आँकडे आए थे उसमे 16% की बढोतरी है
सिर्फ 18 ऐसे गाँव हैं जो सुरक्षित जोन में हैं और वहाँ 10 से ज्यादा हैंडपंप चालू स्थिति में हैं
उत्तरप्रदेश की स्थिति बेहतर है, वहाँ 55% गाँव में 10 से ज्यादा चालू हैंडपंप की सीमा रेखा के ऊपर हैं
लेकिन यूपी में भी 14% गाँव ऐसे हैं जहाँ दो या उससे भी कम हैंडपंप चालू स्थिति में हैं
जब पीने के पानी की स्थिति में सुधार के लिए सरकारों द्वारा किये गए उपाय के बारे में पूछा गया तो दोनों राज्य के लोगों का जवाब निराशाजनक ही था
पिछले तीन महीने के कठिन दौर में यूपी के 72% गांवों और एमपी के 74% गांवों में सरकार द्वारा कोई काम न होने की रिपोर्ट है
भूख और कुपोषण का भी खतरा पीने के पानी की कमी के अलावा सूखा के कारण भूख और कुपोषण का खतरा भी रहता है
यह चुनौती पूरे क्षेत्र में है और एमपी से ज्यादा यूपी में है
यूपी के बुन्देलखंड के 59% गांवों में 10 से ज्यादा परिवारों को दो समय का भोजन भी नहीं मिलने की रिपोर्ट है
यही आँकडा एमपी में 35% गांवों का है
भोजन के लिए भीख माँगने और निम्न स्तर के अनाज जैसे फिकार (इस क्षेत्र में होने वाले जंगली घास के बीज) खाने की रिपोर्ट भी सामने आई है
हालाँकि स्थिति अभी खतरे के जोन में नहीं है लेकिन अक्टूबर में अगली फसल आने तक स्थिति पर लगातार नजर रखने की जरुरत है
पशुओं के लिए अकाल की स्थिति पशुओं के लिए तो लगता है जैसे अकाल आ गया है
अभियान के पिछले सर्वे में यह आया था कि परेशान किसान अपने घरेलू पशुओं को खुला छोड रहे हैं
यूपी के 78% गाँव और एमपी के 62% गाँव से रिपोर्ट है कि पहले की तुलना में इस प्रक्रिया में काफी बढोतरी हुई है
पिछले हफ्ते यूपी के 56% गांवों और एमपी के 44% गांवों में पशु चारा और पीने के पानी की भारी कमी है
अधिकांशतः गांवों में पशुओं की मौत की संख्या में असामान्य बढोतरी हुई है
पिछले एक महीने में यूपी के बुन्देलखंड क्षेत्र के 41% गांवों और एमपी के बुन्देलखंड क्षेत्र के 21% गांवों में भूखमरी या जहर के कारण 10 से ज्यादा पशुओं के मौत की रिपोर्ट है
बहुसंख्यक समाज अपना मुंह क्यों लटकाए है अब देखना यही होगा कि आने वाले कुछ दिनों में इस स्थिति से सरकार, समाज और संगठन कैसे मिलकर निबटते हैं
यह तो एक त्वरित समस्या है जिससे किसी भी तरह पार जाना है, लेकिन असली सवालों पर भी सोचा ही जाना चाहिए कि आखिर यह समस्या किसकी बनाई है
विकास के जिन प्रतिमानों पर हम चल रहे हैं, जीडीपी सहित आ​र्थिक सूचकांकों की बुलंदी का डंका दुनिया में पीटते हैं, यदि वे सचमुच सफल हैं तो देश का बहुसंख्यक समाज अपना मुंह क्यों लटकाए है
इन चुनौतियों से निपटने में हम इस तरह लाचार क्यों हैं ? 
राकेश कुमार मालवीय एनएफआई के फेलो हैं, और सामाजिक मुद्दों पर शोधरत हैं ... डिस्क्लेमर (अस्वीकरण) : इस आलेख में व्यक्त किए गए विचार लेखक के निजी विचार हैं
बुधवार के रोज अखबारों पर केरल के मुख्यमंत्री पिनारायी विजयन छाये हुए थे
गुरुवार के दिन प्रधानमंत्री मोदी छाये हुए हैं
देश के अलग-अलग राज्यों से निकलने वाले तमाम भाषाओं के अखबारों में ये विज्ञापन छपे हैं
मीडिया के अनेक माध्यमों में कई दिनों से विज्ञापन छपते आ रहे हैं
अखबारों की संख्या और खर्चे का पता लगाना संभव नहीं हो सका, लेकिन 26 मई के दिन मोदी सरकार के दो साल पूरे करने पर ये विज्ञापन छपे हैं
आप से उम्मीद की जाती है कि आप ही के दिए गए पैसे से आपकी ही चुनी हुई सरकार के कामकाज का हिसाब आप ही तक पहुंचाने के इस प्रयास को खाली न जाने दें
सुबह अगर नहीं पढ सके तो घर लौटकर पलट कर जरूर पढें कि सरकार ने क्या-क्या काम करने का वादा किया है
अगर आप इन विज्ञापनों को ठीक से नहीं पढेंगे तो अपने ही हाथों अपना ही पैसा बर्बाद करेंगे
मुझे यकीन है कि एक दिन ऐसा आएगा जब सरकार विज्ञापन देते वक्त उसी पन्ने या होर्डिंग पर उसका खर्च बताएगी जैसे जब केरल के मुख्यमंत्री पिनारायी विजयन का विज्ञापन अंग्रेजी के अखबारों में छपा था तब बीजेपी के नेता आर बालाशंकर ने ट्वीट किया कि सीपीएम कितनी बाजारवादी बन गई जिसने पिनारायी के शपथ ग्रहण के मौके पर राष्ट्रीय अखबारों में दो पन्ने का विज्ञापन दिया है
डीएनए अखबार ने भारतीय जनता पार्टी के महासचिव कैलाश विजयवर्गीय का बयान छापा है कि ऐसा लगता है कि सीपीएम अपनी विचारधारा से दूर जा रही है
पार्टी उनके कदमों का अनुकरण कर रही है जिनकी आलोचना करती थी
वैसे मौका था कि आज सीपीएम के नेता जमकर मोदी सरकार के इस विज्ञापन को लेकर हंगामा करते, पर लगता है कि अखबार वे भी नहीं ठीक से नहीं पढते हैं
कुल मिलाकर मामला इज इक्वल टू का है
विज्ञापन सिर्फ विरोधी की सरकार का ग़लत है
अपनी सरकार का नहीं
अगर विरोधी की सरकार हमारी पार्टी के अखबार में विज्ञापन दे तो ग़लत नहीं है
बंगाल से सीपीएम का एक मुखपत्र अखबार है 'गणशक्ति'
पार्टी का ही अखबार है
इस अखबार के पहले पन्ने पर मोदी सरकार का विज्ञापन छपा है
कैलाश विजयवर्गीय जी ने 'गणशक्ति' का पहला पन्ना देखा होता तो डर ही जाते और कहते कि कहीं सीपीएम अपनी विचारधारा से दूर जाते-जाते उनकी विचारधारा के करीब तो नहीं आ रही है
क्या ऐसा दिन आ सकता है कि बीजेपी के 'कमल संदेश' पर सोनिया गांधी का फोटो छप जाए और कांग्रेस के मुखपत्र 'कांग्रेस संदेश' पर प्रधानमंत्री मोदी का
'कमल संदेश' और 'कांग्रेस संदेश', नाम भी एक समान है दोनों का
'सामना' शिवसेना का अखबार है
इसके संपादकीय के बारे में माना जाता है कि यह पार्टी और पार्टी प्रमुख की राय है
'सामना' में मोदी सरकार के दो साल पूरे होने पर संपादकीय छपा है
इसमें कहा गया है कि मोदी मैजिक नहीं चला
क्षेत्रीय दलों को नहीं हरा पाए
'सामना' ने लिखा है कि मोदी सरकार ने एक के बाद एक योजनाएं शुरू कीं, लेकिन लोगों को कुछ ही योजनाओं के बारे में पता है
पुरानी सरकार भी यही सब योजनाएं अलग नाम से चला रही थी, जो भ्रष्टाचार में फंस कर रह गई
शायद कहने का यह मतलब है कि इन विज्ञापनों का खास लाभ नहीं हो पा रहा है
मैंने भी आपसे कहा है कि विज्ञापन आपके पैसे से ही छपते हैं इसलिए आप जरूर देखें
पढें कि सरकार ने क्या-क्या काम किया है
वैसे मोदी सरकार ने 'सामना' अखबार में पहले पन्ने के लिए अपनी सरकार का विज्ञापन दिया है
पहले पन्ने पर मोदी जी नजर आ रहे हैं
संपादकीय पन्ने पर मोदी जी की आलोचना है
कांग्रेस ने कहा है कि ये विज्ञापनों की सरकार है
विज्ञापन को लेकर कांग्रेस और बीजेपी अक्सर दिल्ली की आम आदमी पार्टी की सरकार की घोर आलोचना करते हैं
यह भी सही है कि किसी ने 500 करोड से अधिक का बजट नहीं सुना था, इसलिए भी लोगों में नाराजगी बढी लेकिन क्या किसी को पता है कि केंद्र के इन विज्ञापनों पर कितने खर्च हुए
पता चले तब तो हंगामा हो कि कितना पैसा खर्च हुआ
आम पार्टी पार्टी के नेता और मुख्यमंत्री केजरीवाल ने जब अपने घर आए अखबारों के पहले पन्ने पर मोदी ही मोदी देखा तो उन्हें लगा कि इज इक्वल टू करने का मौका है
उन्होंने झट से ट्वीट किये और पट से चैनलों पर चल भी गए
ट्विट पर मुख्यमंत्री कहते हैं कि मोदी सरकार दो साल की सालगिरह के कार्यक्रम पर 1000 करोड रुपये से ज्यादा खर्च कर रही है
जबकि दिल्ली सरकार के सभी विभागों का सालाना विज्ञापन खर्च 150 करोड से भी कम है
दिक्कत हमारी राजनीति है
प्रतिस्पर्धा के चक्कर में ये दल दलील कम अपना फायदा ज्यादा देखते हैं, इसलिए ऐसे मसलों में फंस जाते हैं
यह भी तो सोचना होगा कि हमीं पूछते हैं कि सरकार ने क्या किया
तो सरकार कैसे बताएगी
एक तरीका विज्ञापन तो है ही
अब आपको एक किसान की कहानी बताता हूं
नाशिक से किशोर बेलसरे ने एक किसान की कहानी भेजी है
एक रुपये का सिक्का लिए ये किसान आपसे कुछ कहना चाहता है
देवीदास परभणे की जिंदगी का गणित अगर आप सुलझा सकते हैं तो प्लीज डू समथिंग
देवीदास के पास पुणे के बाजार की रसीद है
देवीदास जी 952 किलो प्याज बेचने आए थे
बेचकर जब हिसाब किया तो बचा एक रुपया
ऐसा नहीं है कि उन्हें दाम नहीं मिले
952 किलो प्याज बेचकर उन्हें 1523 रुपये 20 पैसे मिले
कमाई:   1,523.20 रु ट्रांसपोर्ट:  1,320.00 रु कमीशन:  91.35 रु मजदूरी:   77.55 रु अन्य :    33.30 रु कुल बचत: 1.00 रु दरअसल हुआ यह है कि नाशिक में एशिया के प्याज के सबसे बडे थोक बाजार में अप्रैल से दाम गिरकर एक-तिहाई रह गए हैं
किसानों का कहना है कि 100 किलो प्याज के लिए हमें 400 से 450 रुपये मिले हैं
जबकि उन्हें 1100 से 1200 रुपये मिलने चाहिए
इस साल प्याज की बंपर फसल हुई है इसलिए भी दाम गिरे हैं
हर साल ये कहीं न कहीं होता है
कभी आलू के किसान बंपर फसल के फेर में फंसते हैं तो कभी प्याज तो कभी किसी और चीज के किसान
अब किसान सरकार से प्रति क्विंटल पर 300 से 400 रुपये की सब्सिडी मांग रहे हैं
अगर महीनों की मेहनत पर किसान के हाथ में एक रुपया बचेगा तो समझिये कि हालत कितनी खराब है
हम कृषि मंत्रालय की कृषि लागत और मूल्य आयोग की साइट पर गए
यह देखने के लिए कि किस फसल में किसान को लागत की तुलना में कितना मुनाफा होता है
इसकी साइट पर रिपोर्ट तो 2015-16 के हैं लेकिन उनके भीतर लागत और मुनाफे के जो आंकडे हैं वो 2013-14 के हैं
इससे यह पता नहीं चलता कि नई सरकार के आने के बाद खेती में मुनाफा कितना बढा है
इन आंकडों के अनुसार एक हेक्टेयर खेत में किसान ने धान उगाने के लिए 22,645 रुपये लगा दिये
किसान को मिला 24,151 रुपये यानी मुनाफा हुआ 1,506 रुपये
क्या किसान का इससे काम चलेगा
वो कर्ज लेता है तो उसका ब्याज भी होता होगा
इस रिपोर्ट के अनुसार धान की खेत में मुनाफा 10 फीसदी रहा, मकई में 12 फीसदी मुनाफा रहा
ज्वार में -.2 फीसदी मुनाफा रहा
बाजरा में -3 फीसदी मुनाफा
मूंग की खेती 6 का मुनाफा रहा
आंकडों को खोजने और पढने में काफी सावधानी की जरूरत होती है
फिर भी जब सरकार का जोर आंकडों पर इतना रहता है तो कृषि मंत्रालय के इस आयोग को हर साल का ब्योरा देना चाहिए
कृषि मंत्रालय की वेबसाइट के अनुसार 2014-15 में धान का खरीद मूल्य 1,360 रुपये क्विटंल था, जिसे मोदी सरकार ने 15-16 में बढाकर 1410 रुपये प्रति क्विंटल किया है
क्या 50 रुपये की इस वृद्धि से किसानों को लागत का 50 फीसदी मुनाफा मिला
क्या वे लागत भी वसूल पा रहे हैं
लोकसभा चुनावों के दौरान भारतीय जनता पार्टी ने वादा किया था सरकार बनने पर किसानों को लागत मूल्य के अलावा 50 प्रतिशत मुनाफा मिलेगा
हमने ये वादा इसलिए याद दिलाया क्योंकि प्रधानमंत्री जी ने गुरुवार को सहारनपुर में मुझे ऐसा ही करने के लिए कहा है
क्या पता इससे किसानों का भला हो जाए और फिर किसानों का भला होगा तो प्रधानमंत्री को भी वाहवाही मिलेगी
आने में अभी छह साल का वक्त है
2022 वह साल होगा, जबकि ‘सभी के लिए आवास’ का हमारे प्रधानमंत्री का सपना पूरा हो जाएगा
इसके लिए उन्होंने छह साल की बड़ी समयावधि तय की है
इतना लंबा समय लेने का मतलब है कि देश में बेघरबारों की बड़ी संख्या है, लेकिन तब तक बेघरबारों के लिए जो अस्थायी व्यवस्थाएं (आश्रय गृह) आदि हैं उनको चाक-चौबंद करने की बड़ी जरूरत है
पर ऐसा है नहीं! आश्रय घर जैसे ढांचे मौजूदा समय में केवल चारदीवारी बनकर रह गए हैं, ताकि देश की अदालतों की डांट खाने से बच जाएं
इनकी सबसे ज्यादा सक्रियता अत्यधिक ठंड के मौसम में ही नजर आती है, जब इनका एक या दो दौरे में औचक निरीक्षण होता है, कोर्ट इनके लिए निर्देश जारी करती है, एनजीओ के लोग एडवोकेसी करते हैं
लेकिन गर्मी जैसे भयानक मौसम में भी इनकी कितनी उपयोगिता है, इसका न तो ठीक-ठीक अंदाजा लगाया जाता है, न व्यवस्था की जाती है और न ही किसी और स्तर की सक्रियता होती है
अभी हाल ही में खबर आई कि मध्य प्रदेश के सिवनी जिले में लू लगने से 7 लोगों की मौत हो गई, जबकि 100 लोग गर्मी के कारण डायरिया से पीड़ित हो गए, जिन्हें अस्पताल में भर्ती कराया गया
ऐसे मामले हर शहर में सामने आते हैं
आंध्र प्रदेश और तेलंगाना में इसी साल हजार से ज्यादा मौतें लू लगने से हुई हैं
ओडिशा में भी यह आंकड़ा तकरीबन शतक के आसपास है
गर्मी में लू लगना, डायरिया होना और उसके कारण होने वाली अन्य बीमारियां बेहद आम हैं
यह बीमारियां घरों में रहने वाले लोगों के लिए भी भारी पड़ती हैं, सोचिए ऐसा मौसम उन लोगों पर कितना भारी होता होगा, जिनके सिर पर एक अदद छत नहीं है
जिनका शरीर दोपहर के 45-46 डिग्री तापमान से लेकर रात में चलती गर्म हवा को कैसे झेलता है
यह आबादी कोई सौ-दो सौ लोगों की नहीं है
भारत की जनगणना में बेघर लोगों का आंकलन भी किया जाता है
2011 की जनगणना हमें बताती है कि साल 2011 में बेघर या आश्रयविहीन लोगों की संख्या 17.72 लाख थी
इसे आसानी से समझें तो देश में तकरीबन भोपाल या इंदौर शहर जितनी आबादी अब भी बेघर है
केवल शहरी जनसंख्या को देखें तो 9.38 लाख लोग ऐसे हैं, जिनके सिर पर छत नहीं है
जाहिर है बाकी ग्रामीण आबादी में भी बेघरबार लोगों का आंकडा कोई कम नहीं है
यह वह लोग हैं, जिनके सिर पर किसी तरह की कोई पक्की छत नहीं है, लेकिन इस परिभाषा में उन लोगों को शामिल ही नहीं किया गया है जो कि पन्नी या ऐसे ही किसी अस्थायी आवास में रहते हैं
भले ही उनका आवास एक हल्की बारिश, आंधी या भीषण गर्मी को सहने योग्य नहीं है
ऐसे में जरूरी हो जाता है कि जनकल्याणकारी राज्य में लोगों को ऐसे मौसम से बचाए रखने की कुछ चाकचौबंद व्यवस्थाएं हों
लेकिन इसके लिए मंशा साफ होनी चाहिए
दिक्कत यह है कि देश में ज्यादातर व्यवस्थाएं निर्देशों के परिपालन में होती हैं
जब तक अंदर से तीसरी दुनिया की मजबूर लोगों की जरूरतों को पूरा करने की आवाज नहीं आती, तब तक वह केवल रस्मअदायगी जैसी ही बात होगी
दुखद यह है कि इसके लिए जो संवेदना का तत्व है, वह कहीं खोया हुआ लगता है
तभी हर मौसम में देश के तकरीबन हर इलाके से ऐसे मौतों पर आह भी नहीं निकलती
इसीलिए सिस्टम भी ऐसे ही धीरे-धीरे चलता है, तकरीबन रेंगते हुए
सुप्रीम कोर्ट के निर्देशों के मुताबिक हर एक शहर में एक लाख की आबादी पर एक रैन बसेरा होना चाहिए
इस आधार पर देश के सभी राज्यों में 2402 आश्रय घर बनाये जाने की जरूरत है, लेकिन 27 नवंबर, 2015 की स्थिति में 1340 आश्रय घर ही मौजूद हैं
सर्वोच्च न्यायालय में 27 नवंबर, 2015 को केंद्रीय आवास और शहरी गरीबी उन्मूलन मंत्रालय द्वारा दाखिल हलफनामों से पता चलता है कि महाराष्ट्र में 409, उत्तर प्रदेश में 250, मध्य प्रदेश में 122, राजस्थान में 118 और दिल्ली में कुल 141 आश्रय घरों की स्थापना जरूरत है
लेकिन समुदाय की अपनी ताकत भी तो खत्म हो रही है, जो कुछ वक्त पहले तक तो ऐसी ही मुसीबतों से जमकर लोहा ले लेता था, बिना सरकार का मुंह ताके
आप खुद शहर का एक चक्कर मार लीजिए
10 साल पहले तक हर नुक्कड़, हर चौराहे पर ठंडा पानी पिलाने वाले प्याऊ कहां गायब हो गए
आखिर कैसे इन्हीं 10-12 सालों में पानी की बीस रुपये लीटर वाली बॉटलों का बाजार कितना बढ़ गया है
आखिर कैसे हमने इतनी आसानी से रेलवे प्लेटफार्म या शहर में 1-2 रुपये वाली ठंडे पानी की योजनाओं को स्वीकार कर लिया है
बात रुपये के कम-ज्यादा होने की नहीं है, बल्कि सवाल यह है कि हमारी व्यवस्थाओं और आर्थिक रूप से सक्षम समाज ने यह स्वीकार कर लिया है कि जो भुगतान करेगा, उसे ही किसी भी प्रकार की शुद्ध सेवा हासिल होगी
जो सक्षम नहीं होगा, वह कहीं लू से मरता रहेगा, कहीं ठंड से, कहीं बीमारी से या कहीं भूख से
दुख की बात यह है कि हमारा देश का केवल छोटा सा वर्ग ही इस सक्षम की श्रेणी में आ पाया है
सवाल केवल प्राथमिकता का है और इन्हीं प्राथमिकताओं में असफल हो जाने के कारण दो साल पहले कुछ अच्छे दिनों की आस लिए लोगों ने एक बड़ा फैसला देश को दिया था
दो साल बीत जाने के बाद यह देश फिर हक्का-बक्का सा है, क्योंकि महंगाई तो उसकी जान ले ही रही है, बाकी वायदों पर भी सिवाय आशा और उम्मीद के हकीकत में कुछ खास मिला नहीं है
जितने लोग अब से दो साल पहले सड़कों पर बेघरबार थे, अब भी वैसे ही लू के थपेड़े सह रहे हैं
दो साल का वक्त यूं तो काफी नहीं होता है, लेकिन यदि आप इसमें भी घर-रोटी और रोजगार से ज्यादा प्राथमिकता शौचालय को देंगे, तो जाहिर सी बात है कि बिना पानी के वह कैसे काम करेंगे?
जाहिर है इसकी शुरुआत और निचले स्तर से करनी होगी
वरना स्मार्ट और डिजिटल इंडिया का सपना देश में कहीं सपना बनकर ही न रह जाए
राकेश कुमार मालवीय एनएफआई के फेलो हैं, और सामाजिक मुद्दों पर शोधरत हैं ... डिस्क्लेमर (अस्वीकरण) : इस आलेख में व्यक्त किए गए विचार लेखक के निजी विचार हैं
विधानसभा चुनावों के नतीजे आ रहे थे
नजरें थीं कि किस पार्टी की कितनी सीटें आती हैं
खेल से जुड़े लोगों की नजरें भी थीं
खासतौर पर असम के नतीजों में दिलचस्पी थी
पता था कि अगर भारतीय जनता पार्टी (बीजेपी) की सरकार बनती है, तो कोई नया खेल मंत्री आएगा
सर्बानंद सोनोवाल को असम का मुख्यमंत्री पहले ही प्रोजेक्ट किया जा चुका था
इसके तीन दिन बाद प्रधानमंत्री नरेंद्र मोदी रेडियो पर मन की बात कर रहे थे
उन्होंने बताया कि ओलिंपिक उनके लिए कितनी अहमियत रखते हैं
उन्होंने कुल मिलाकर कहा कि हमें एथलीटों को प्रोत्साहित करने के लिए सही माहौल देने की जरूरत है
सही माहौल पर चर्चा करने से पहले हमें अस्ताना की ओर देख लेना चाहिए
जहां 19 मई को महिलाओं की विश्व चैंपियनशिप बॉक्सिंग शुरू हो रही थी
वो खेल, जिसमें हमें सबसे ज्यादा उम्मीदें रही हैं
क्या मैरी कॉम क्वालिफाई कर पाएंगी?
सरिता देवी और पूजा का क्या होगा?
हमें चंद दिनों के भीतर जवाब मिल गया
कोई महिला मुक्केबाज इस बार रियो में भारतीय उम्मीदों को लिए नहीं जाएगी
कोई क्वालिफाई नहीं कर पाई
पुरुषों में भी अभी तक, जब ओलिंपिक शुरू होने में ढाई महीने से भी कम का वक्त रह गया है, सिर्फ एक बॉक्सर ने क्वालिफाई किया है
वो हैं शिव थापा
संभव है कि विकास कृष्ण और मनदीप जांगड़ा जैसे बॉक्सर क्वालिफाई कर लें, लेकिन क्या इनसे पदक की उम्मीद है?
कॉमनवेल्थ खेलों के चैंपियन अखिल कुमार के हिसाब से नहीं
वे कहते हैं - मुझे रियो में पदक की उम्मीद बहुत कम है
दमदार से बेदम होती बॉक्सिंग अब वापस उस माहौल की चर्चा करते हैं, जिसके बारे में प्रधानमंत्री कह रहे थे
बॉक्सिंग आज से 10-12 साल पहले भारत का सबसे तेजी से उभरता खेल था
भिवानी को मिनी क्यूबा कहा जाने लगा था
अखिल को घर-घर में लोग जानने लगे थे
2008 में विजेंदर ओलिंपिक पदक ले आए
उम्मीदें और बढ़ीं
2012 में महिला बॉक्सिंग को शामिल किया गया
मैरी कॉम पदक ले आईं
अब, चार साल बाद खेल जगत के सबसे पॉजिटिव कहे जाने वाले लोगों में से एक अखिल कह रहे हैं कि उम्मीद नहीं है! ऐसा क्या हो गया?
क्या इसी को सही माहौल न दिया जाना नहीं कहते हैं?
फेडरेशन को लेकर गड़बड़ ही गड़बड़ बॉक्सिंग के मामले में सीधा-सीधा जवाब यही आता है कि फेडरेशन को लेकर गड़बड़ ही गड़बड़ हैं
इसकी वजह से आइबा यानी वर्ल्ड फेडरेशन ने उसे लगातार सस्पेंड रखा है
इसका नतीजा यह होता है कि खिलाड़ियों को उस तरह की प्रैक्टिस नहीं मिल पाती, जो मिलनी चाहिए
वाकई बहुत बड़ी वजह है
लेकिन क्या वजह सिर्फ यही है? 
अगर यही है तो क्या केंद्र सरकार इसमें कुछ कर सकती थी
नीचे जा रहा है महिलाओं का प्रदर्शन टॉप्स स्कीम के तहत मुक्केबाजों को सरकार से मदद मिल रही है
यही वजह है कि उनका ट्रेनिंग प्रोग्राम ठीक चल रहा है
लेकिन खेल का स्तर गिर रहा है
मैरी कॉम सहित कोई महिला क्वालिफाई नहीं कर पाई है
पांच बार की वर्ल्ड चैंपियन हमारे पास है
उसके बावजूद उसके बाद की कतार में कोई नहीं है, तो फिक्र होती है
जैसे ही महिला बॉक्सिंग ओलिंपिक में आई है, उसके बाद से महिलाओं का प्रदर्शन नीचे ही गया है
पुरुषों में भी, फेडरेशन के न होने से इतना तो समझ आता है कि विश्व स्तर पर क्या हो रहा है
यही वजह रही कि विजेंदर ने प्रोफेशनल बॉक्सिंग की तरफ रुख किया, क्योंकि वे जानते थे कि रियो में उनका कुछ नहीं होने वाला
लेकिन विजेंदर का मामला तो ओलिंपिक यानी टॉप स्तर का है
उससे नीचे की पायदान पर क्या है?
क्या निचले स्तर से वैसे ही बॉक्सर आ रहे हैं, जैसे कुछ साल पहले आते थे
अखिल को लगता है कि अब वैसा नहीं है
बॉक्सिंग में निराशा है
क्या खेल मंत्री बेचारा होता है?
यहीं पर सही माहौल की बात आती है
मुझे याद है, खेल मंत्री के साथ एक अनौपचारिक मीटिंग थी
उसमें मंत्री महोदय ने अपनी बेचारगी जताई
कहा, हालत यह है कि मैं किसी ब्लॉक स्तर के अधिकारी से भी काम नहीं करा सकता
मेरे पास इतने अधिकार भी नहीं हैं
फिर आखिर खेल मंत्री की जरूरत क्या है
केंद्र में सरकार को दो साल हो गए हैं
हर जगह रिपोर्ट कार्ड दिए गए
इसमें खेल मंत्री के नंबर काफी कम थे
पिछले सालों में मणिशंकर अय्यर से लेकर कई लोग ऐसे रहे हैं, जिनके लिए खेल मंत्रालय को ‘पनिशमेंट पोस्टिंग’ जैसा माना गया
संघों को कैसे काबू करेंगे दरअसल, फेडरेशन स्वायत्त हैं
वे सीधे भारतीय ओलंपिक संघ के लिए जवाबदेह हैं
खेल मंत्रालय के लिए नहीं
सारी मदद का काम खेल मंत्रालय और भारतीय खेल प्राधिकरण यानी साई के हिस्से है
ऐसे में पेच इतने सारे हैं कि अगर कोई खेल मंत्री वाकई चाहे, तो भी पांच में पांच अंक लाने जैसा काम नहीं कर सकता
सुशील कुमार और नरसिंह यादव का ही मामला लीजिए
अगर नरसिंह यादव का जाना फेडरेशन ने पहले से तय किया था, तो खेल मंत्रालय को अंधेरे में क्यों रखा
इसकी वजह से मंत्रालय ने सुशील की ट्रेनिंग पर करोड़ों रुपये खर्च किए
जब मामला फंसा तो फेडरेशन ने ये कहकर पीछा छुड़ाने की कोशिश की कि फैसला खेल मंत्रालय करेगा
ऐसे में इन दो पक्षों के बीच माहौल सही करने की जरूरत है
महिला वेटलिफ्टिंग का भी मामला ऐसा ही था खेल के लिहाज से एक उदाहरण याद आता है
करीब दो दशक पहले भारतीय महिला वेटलिफ्टिंग दुनिया में शीर्ष पर थी
कुंजरानी देवी और मल्लेश्वरी की धाक थी
फिर ओलिंपिक में खेल आया
..और उसके बाद हम फिसलते गए
डोप की कालिख से लेकर प्रदर्शन में गिरावट तक.. सब कुछ जैसे गलत ही हुआ
यहां भी फेडरेशन और मंत्रालय के तालमेल से सही माहौल की जरूरत थी, जिसके बगैर अब हम विश्व स्तर पर कहीं नहीं हैं
सवाल यही है कि क्या बॉक्सिंग का भी यही हाल होगा?
अगर चाहते हैं कि न हो, तो वही होना चाहिए, जो प्रधानमंत्री कह रहे हैं
क्या माहौल सही करने की तरफ काम हुआ है?
सवाल यही है कि क्या इन दो सालों में वाकई माहौल ठीक करने के लिए कोई काम किया गया है?
क्या खेल मंत्री को माहौल ठीक करने जैसे अधिकार देना मोदी ही नहीं, किसी भी सरकार की प्राथमिकता रही है?
जवाब आंख बंद करके दे सकते हैं कि ऐसा नहीं रहा
दो साल पहले जब सरकार बनी थी, तब जुलाई में एशियाड के लिए एक बड़ी रकम बजट में रखी गई थी
एशियाड उससे महज दो महीने बाद थे
बड़ा सवाल यह कि माहौल सही होगा कैसे अब ओलिंपिक वर्ष में खेल मंत्री को असम की जिम्मेदारी दी गई
पिछले छह माह से सर्बानंद सोनोवाल असम में व्यस्त थे
क्या वाकई इस बीच उन्हें खेल मंत्रालय की सुध थी?
उसके बाद तीन महीने से भी कम वक्त बचा तो हमारे पास फिलहाल कोई खेल मंत्री नहीं है
जितेंद्र सिंह को अतिरिक्त प्रभार दिया गया है
क्या उनके पास इतना वक्त, इतने अधिकार और इतनी रुचि है कि वे वाकई खेलों पर ध्यान दे पाएंगे?
प्रधानमंत्री जी, वाकई खेलों और खिलाड़ियों के लिए एक माहौल तैयार करने की जरूरत है
वेटलिफ्टिंग का इतिहास और बॉक्सिंग का वर्तमान बताता है कि माहौल सही न हो, तो क्या से क्या हो सकता है
लेकिन माहौल सही होगा कैसे, ये भी तो बताइए?
खेल का भी, खेल मंत्रालय का भी ... 
उस सभागार में सबकी नज़रों का राजन एक ही था! ख़ुद को देखे और निहारे जाने के असर से उनके कंधे झुके जा रहे थे
जिन्हें देखा जा रहा था उनके चेहरे पर सकुचाहट तैर रही थी और देखने वालों के चेहरे पर अकुलाहट
मंच की उद्घोषिका द्वारा गवर्नर साहब और रघुराम जी राजन जी पुकारे जाने के बीच कौतूहल का बहुवचनीय स्वरूप मुंबई के यशवंत राव सभागार में तैर रहा था
जिस व्यक्ति को अर्थव्यवस्था का खलनायक बताने का प्रयास हो रहा है दरअसल वह अपने कर्मचारियों और सहयोगियों के बीच नायक है
भारतीय रिजर्व बैंक राजभाषा की स्वर्ण जयंती मना रहा था
देशभर से आए रिज़र्व बैंक और अन्य बैंकों के छह सात सौ अफ़सरों की निगाहें सिर्फ राजन को देखने का मन बनाकर आईं थीं
पुरस्कार मिले तो सिर्फ उनसे और उनके हाथों से
विजेता मंच पर इस तरह खड़े हो रहे थे कि हर फ़्रेम में राजन आते रहें
राजन साहब ने अन्य उप-गवर्नरों को आगे किया कि कुछ पुरस्कार वे भी दें मगर विजेताओं को अच्छा नहीं लगा
जिन्होंने राजन के हाथों से लिया खुशी-खुशी लौटे और जिन्हें नहीं मिला वे मंच पर ऐसे उदास दिखे जैसे निलम्बन पत्र पकड़ाया जा रहा हो
अंत में एक विजेता से रहा नहीं गया
उप-गवर्नर से पुरस्कार लेकर राजन के पास तस्वीर खींचाने चला गया
उनके हाथ में अपना मानपत्र थमा कर मुस्कुराया और अपने नायक के साथ फ्रेमबद्ध होकर लौट आया
काश मैं भी मिल आता! यह कार्यक्रम 5 बजे से शुरू होना था
मैं 5 बजकर 3 मिनट पर पहुंचा
सभागार के बाहर स्वागत अधिकारी के अलावा इक्का-दुक्का लोग थे
पहुंचते ही लगा कि कहीं सबसे पहले तो नहीं आ गया
स्वागत अधिकारी मित्र अनिल ने बताया कि सारे लोग भीतर हैं
गवर्नर साहब ठीक 5 बजे आ गए और मंच पर बैठ हुए हैं
सुनते ही खुद से कोफ़्त हुई कि ये तीन मिनट की देरी हुई क्यों
मुझे भी देरी से चिढ़ है
हॉल खचाखच भरा था मगर असर ऐसा कि लगा हर सीट पर राजन बैठे हैं
यह भी हो सकता है कि मैं भी उसी कौतूहल से राजन को देख रहा था, जिससे बाक़ी देख रहे थे
उनके जाने के बाद प्रसिद्ध कवि अशोक चक्रधर ने तो साफ कह दिया कि मैं तो उस कुर्सी से उठूंगा नहीं जिस पर गवर्नर राजन बैठे थे
मैंने किसी संस्थान के चपरासी से लेकर अधिकारी तक में अपने मुखिया के प्रति ऐसा आकर्षण नहीं देखा है
भारतीय रिज़र्व बैंक के भीतर कुछ तो ऐसा घटा है जिसने राजन को वाक़ई राजन बना दिया है
रिज़र्व बैंक की गरिमा हमेशा से रही है, लेकिन राजन का कुछ तो असर हुआ है, जिसके कारण मंझोले स्तर के अधिकारियों का आत्मगौरव छलक रहा था
मैं कानों से सुनने लगा कि लोग राजन के बारे में क्या बात करते हैं
हर आवाज़ में सकारात्मकता थी
बात-बात में जब मैंने कह दिया कि चर्चा तो है कि अगला गवर्नर कोई और हो सकता है तो आसपास के लोगों का मुंह छोटा-सा हो गया 
"हमारे साहब बहुत अच्छे हैं"
दफ्तर में बैठकर काम करते हैं
उनके काम करने से सारा रिज़र्व बैंक काम करता है
फ़ाइलें चलती रहती हैं
सबसे बात बहुत अच्छे से करते हैं
ख़ुद को पीछे रखते हैं
हम लोगों को आगे कर देते हैं
प्रतिभा तो है ही, आदमी बहुत अच्छे हैं
गवर्नर साहब हर चीज़ पर नज़र रखते हैं
उनकी चिंता होती है कि हर किसी को दो वक्त की रोटी मिले
किसी के साथ धोखाधड़ी न हो
ये चंद आवाजें हैं, जो मैंने अलग-अलग लोगों से रघुराम राजन के बारे में सुनीं
मैंने किसी से पूछ दिया कि राजन को हिन्दी आती है
मुझे बताया गया एक बहुत ही जूनियर अधिकारी के साथ समय निकाल कर हिन्दी में चर्चा करते हैं
वह भी बैंकिंग विषयों पर
एक पत्रकार को जब उन्होंने राजकोषीय घाटा कह दिया तो उसे लगा कि ग़लत तो नहीं सुन लिया
जब दूसरे वक्ता बोल रहे थे तब मंच पर रघुराम राजन अपने भाषण का अभ्यास कर रहे थे
शब्दों पर निशान लगा रहे थे
भाषण की कॉपी वहीं मेज़ पर छूट गई
मुझे लगा कि राजन ने रोमन में लिखी हिन्दी पढ़ी है मगर उनके भाषण की कॉपी देवनागरी में थी
ऐसे पदों पर लोग हिन्दी के नाम पर चकमा दे जाते हैं
शायद चकमा देना राजन की फ़ितरत ही नहीं है
राजन ने कहा, "राजभाषा का काम सजावटी साहित्य या कला को प्रोत्साहन देना नहीं है
इसका मुख्य कार्य है उस संस्था के आंतरिक और बाहरी संचार को बेहतर बनाना
एलन ग्रीनस्पैन के विपरीत, रिजर्व बैंक का गवर्नर पहेलियों में बात नहीं कर सकता
बल्कि, हमारा काम तो जनता को यह समझाना होता है कि क्यों मुद्रास्फीति को कम करने के लिए या बैंकों में एनपीए घटाने के लिए आर्थिक ढांचे में सुधार की जरूरत है
इसीलिए, हम विकसित देशों के केंद्रीय बैंकों की तरह सिर्फ कुछ लोगों को समझ में आने वाली तकनीकी भाषा में बात नहीं कर सकते
उन्होंने कहा कि "अर्थशास्त्र वैसे ही एक कठिन विषय है
राजभाषा विभाग के पास यह कठिन काम है कि उसे न सिर्फ हमारी नीतियों के पीछे का अर्थशास्त्र लोगों तक पहुंचाना है, बल्कि यह काम ऐसी सरल भाषा में करना है कि आपको इसे समझने के लिए डबल पीएच.डी होने की जरूरत न पडे-एक अर्थशास्त्र में और एक हिन्दी में
" कभी ख़ुद पर तो कभी हालात पर हंसते हुए गवर्नर राजन कभी कभार लड़खड़ाते भी रहे, बहुत मुश्किल से प्रतिबद्धता बोल पाए लेकिन कई वाक्यों को सहजता से कह गए
राजन के बचपन के बारे में जानकारी नहीं है मगर किसी ने बताया कि जीवन के बेहद आरंभिक वर्ष भोपाल में गुज़रे हैं
आख़िरी पैरों पर पहुंच कर ऐसे मुस्कुराए जैसे कह रहे हों कि देखा मैंने भी हिन्दी में भाषण दे दिया
दक्षिण भारतीय हिन्दी बोलता है तो वैसे ही मन में अतिरिक्त श्रद्धा उमड़ आती है
भारतीय रिज़र्व बैंक के पहले राजभाषा अधिकारी पी जयरमन दक्षिण भारतीय ही थे
तमिल संस्कृत और हिन्दी के विद्वान जयरमन को पद्म श्री भी मिल चुका है
यदि अभी चार राज्यों एवं एक केन्द्र शासित प्रदेश में हुए विधानसभा चुनावों को नरेंद्र मोदी की सरकार के पिछले दो सालों के कामों पर दिया गया जनमत मान लिया जाये तो निश्चित रूप से निष्कर्ष उनके पक्ष में जायेंगे
यदि इस सरकार के कामों की तुलना पिछली सरकार के कामों से करके उत्तर तलाशा जायेगा, तो यह उत्तर भी 'सफल एवं संतोषजनक कार्यकाल' का ही होगा
लेकिन अब हम आते हैं उन बातों पर, जो वाकई हुए हैं, और उन बातों पर भी, जो नहीं हुए, लेकिन होने चाहिए थे
ऐसा लगता था, मानो कि पिछली सरकार 'काजल की कोठरी' में ही रह रही थी
यह कम बड़ी बात नहीं है कि उसी राजनीतिक प्रणाली में काम करते हुए अभी तक इस सरकार ने अपने कुर्ते पर काजल की एक हल्की सी लकीर भी उभरने नहीं दी है
मोदी सरकार राजनीति में पारदर्शिता (राजनीतिक दलों को आरटीआई कानून के दायरे में लाना) लाने की कोशिश करती हुई भले ही दिखाई न दे रही हो, लेकिन सरकार के सर्वोच्च स्तर के आर्थिक निर्णयों को पारदर्शी बनाने में सफल रही है
काले धन के उत्पादन की प्रक्रिया की गति धीमी पड़ी इसी प्रकार न तो काला धन कम हुआ है और न ही विदेशों में रखा काला धन देश में लौट पाया है, लेकिन काले धन के उत्पादन की प्रक्रिया की गति जरूर धीमी पड़ी है
जिस दिन भ्रष्टाचार  में यह कमी प्रशासनिक स्तर पर दिखाई देने लगेगी, उस दिन से देश के विकास के इतिहास का एक नया पन्ना खुल जायेगा
मेक इन इंडिया, स्टार्ट अप इंडिया जैसी योजनाओं से जगी आशा 'मेक इन इंडिया' तथा 'स्टार्ट अप इंडिया' जैसी योजनायें भविष्य की आर्थिक स्थितियों के प्रति आशा पैदा करती हैं
इनसे युवाओं में एक जोश भी आया है
लेकिन दुर्भाग्य से ये योजनायें अभी तक रोजगार उपलब्ध करा पाने में समर्थ नहीं हो पाई हैं
फिर भी आधारभूत संरचना तथा ऊर्जा के क्षेत्र में जिस तेजी और तन्मयता से कामों की शुरुआत हुई है, उसमें रोजगार की संभावनायें देखी जा सकती हैं
'स्‍वच्‍छता अभियान' को जन आंदोलन का रूप दिया भले ही कुछ लोग मोदी सरकार के 'स्वच्छता अभियान' को पूववर्ती सरकार की 'निर्मल ग्राम योजना' की 'नई पैकेजिंग' कहें, लेकिन इस सरकार ने जिस प्रकार इस योजना को एक जन आंदोलन का रूप दिया है, वह उसकी कार्यप्रणाली की अपनी विशिष्टता है
इसे एक 'राजनीतिक निर्णय का लोकतांत्रिकीकरण' कहा जा सकता है, जो जरूरी भी है
जनधन योजना, मुद्रा बैंक, प्रधानमंत्री फसल बीमा योजना तथा राष्ट्रीय कृषि बाजार की स्थापना के पीछे यही जनतांत्रिक सोच काम कर रही है
पाकिस्‍तान रक्षात्मक रुख अपनाने को विवश हुआ पाकिस्तान के साथ हमारे संबंध भले ही बेहतर न हुये हों, लेकिन पीएम मोदी ने विदेश नीति की अपरम्परागत शैली से उसे अन्तरराष्ट्रीय मंच पर ‘रक्षा की मुद्रा’ अख्तियार करने के लिए तो मजबूर कर ही दिया है
चीन को साधना वैसे भी किसी के लिए आसान नहीं है
लेकिन अमेरीका, जर्मनी, फ्रांस, जापान तथा आस्ट्रेलिया जैसे देशों के साथ भारत की बढ़ी हुई नजदीकियों ने विश्व में उसकी छवि में इजाफा किया है
विदेशों में रह रहे आप्रवासी भारतीयों को भावनात्मक स्तर पर देश से जोड़ने के उनके प्रयास भी रंग ला रहे हैं
हां, नेपाल के मामले में फिलहाल असफलता जरूर दिखाई दे रही है
..लेकिन इस मुद्दे पर मिलेंगे माइनस मार्क जिस एक बात को लेकर मोदी जी की सरकार की माइनस मार्किंग की जा रही है, वह है 'सबका साथ सबका विकास' के वादे के अनुरूप सामाजिक बुनावट को मजबूत न बना पाना
कारण चाहे जो भी रहे हों, लेकिन देश की परम्परागत समरसता में कुछ खटास आई है
शायद असम चुनाव की सफलता उनकी पार्टी को इस मामले पर नये, अधिक तार्किक एवं व्यावहारिक स्तर पर सोचने के लिए प्रेरित करे
डॉ. विजय अग्रवाल वरिष्ठ टिप्पणीकार हैं ... डिस्क्लेमर (अस्वीकरण) : इस आलेख में व्यक्त किए गए विचार लेखक के निजी विचार हैं
उप्र और पंजाब विधानसभा चुनाव के लिए ओपिनियन पोल वाले लोग अपने-अपने 'बैंड बजाने' के लिए तैयार खड़े हैं
चुनाव सर्वेक्षण जबसे चुनाव प्रचार का सबसे कारगर हथियार बना है तबसे देश में ओपिनियन पोल के बाजार में दस से ज्यादा खिलाड़ी भरीपूरी दुकान लगाकर बैठ गए हैं
हालांकि बिहार चुनाव में उनकी पोल जरा ज्यादा ही खुल गई थी सो पांच राज्यों में हाल के चुनावों में उन्हें मजबूरन अतिशयोक्तिपूर्ण अनुमान से बचना पड़ा
ये पांचों राज्य काफी कुछ प्रिडिक्टेबल यानी अनुमान योग्य माने जाते हैं सो उनमें खुल्लमखुल्ला प्रचार की ज्यादा गुंजाइश थी भी नहीं
और फिर ओपिनियन पोल का बाजार हमेशा से ऊंचे खेल का उपकरण रहा है
इस दर्जे का काम हमने दो साल पहले 2014 के लोकसभा चुनाव में देखा था
अगला ऊंचा खेल 2019 के लोकसभा चुनाव में निर्धारित है
इसी को ध्यान में रखते हुए 2014 के लोकसभा चुनाव  के बाद ओपिनियन पोल बाजार में इतने बैंड आ गए कि किसी एक दल का एकतरफा 'प्रचार' करना उतना आसान नहीं रहा
दिल्ली, बिहार में पोल खुलने से विश्वसनीयता घट गई थी दिल्ली और बिहार विधानसभा चुनावों ने ओपिनियन पोल वालों की पोल बुरी तरह से खुली थी
उनकी इतनी फजीहत हुई थी कि इस बार के पांच राज्यों के चुनाव के पहले कोई भी एजेंसी 'खुल्लमखुल्लापन' नहीं कर पाई
इन एजेंसियों को अपने आगे के कारोबार के लिए अपनी न्यूनतम विश्वसनीयता बनाए रखना जरूरी था
जरा गौर से देखा जाए तो ओपिनियन पोलों ने अपने-अपने बैंड बजाने में वाकई कोई कसर नहीं छोड़ी
और जब चुनाव प्रचार के दिनों का काम  निपट गया तो इन एजेंसियों ने एग्जिट पोल के जरिए आगे के लिए अपनी विश्वसनीयता बनाने का काम भी कर लिया
मूड को भांपने के नाम पर जनता का नजरिया बदलने का खेल ओपनियन पोल के मनोवैज्ञानिक पहलू पर इसी ब्‍लॉग में पहले लिखा जा चुका है
यह बात बिहार चुनाव के समय की है
लेकिन यह खेल काठ की हांडी की तरह है
इसीलिए ओपिनियन और एग्जिट पोल करने वाली कंपनियां नाम बदल-बदल कर चुनावी बाजार में आती हैं
या फिर रुक-रुक कर सक्रिय होती हैं
पिछले तीस साल से सक्रिय इस उद्योग के बारे में आज का बिल्कुल ताजा आकलन यह है कि अब राजनीतिक दल भी इनकी कारीगरी और कारगरी पर उतना यकीन नहीं करते
इनसे ज्यादा कारगर आजकल प्रशिक्षित चुनावी रणनीतिकार माने जा रहे हैं
ये अलग बात है कि आजकल के चुनावी रणनीतिकार भी अपने ग्राहकों यानी राजनीतिक दलों को एक-दो ओपिनियन पोल एजेंसियों को भी ठेके पर रख लेने का सुझाव देते हैं
उनका भी मानना है कि ओपिनियन पोल का इस्तेमाल चुनावी प्रचार का एक बड़ा औजार है
यूपी के ओपिनियन पोल्स में जोर किस बात पर रहेगा?
अगर उप्र और पंजाब के चुनावों को सामने मानकर चलें तो संकेत यही हैं कि ओपिनियन पोल एजेंसियों को कांग्रेस मुक्त भारत के नारे को हवा देने के काम पर लगाया जाएगा क्योंकि 2019 के लोकसभा चुनाव में गैर कांग्रेसी दलों को इसी नारे की जरूरत सबसे ज्यादा पड़ेगी
लेकिन दिक्कत यह है कि उप्र में यह नारा चलाने में किसी एक राजनीतिक दल को ग्राहक बनाना आसान नहीं है
उप्र में वास्तविक स्थिति कुछ भी हो लेकिन वहां मुकाबला चतुष्कोणीय बताना ही पड़ेगा
वैसे सपा और बसपा के बीच दोतरफा मुकाबला बताने से काम चल सकता है लेकिन ये दोनों ही दल क्षेत्रीय होने के कारण ओपिनियन पोल एजेंसी के भारी भरकम खर्चों के बजाय पारंपरिक प्रचार के तरीकों को ही बेहतर समझते हैं
यानी उप्र के चुनाव में भाजपा के हित में यही दिखता है कि वह अपना मुकाबला कांग्रेस से दिखाए
लेकिन इस रणनीति में भी एक बड़ा पेच यह है कि इससे कांग्रेस को महत्व मिलेगा
इसलिए भाजपा यह नहीं चाह सकती
हां, वह अगले लोकसभा चुनाव को अपने लिए निर्विघ्न बनाने के मकसद से जरूर चाहेगी कि कांग्रेस मुक्त भारत का नारा किसी न किसी रूप में चलाया जाता रहे
यूपी में अभी से कूदे बगैर मानेंगी नहीं ये एजेंसियां उप्र के चुनाव में दस महीने बाकी हैं
यानी कोई तुक नहीं बनता कि वहां चुनावी सर्वेक्षणों का काम अभी से शुरू हो सके
लेकिन देश में सत्ता के लिए जैसा मारकाट का माहौल है उसमें कोई भी अपनी तरफ से रत्तीभर भी कोरकसर बाकी नहीं छोड़ना चाहेगा
जबकि ओपनियन पोल का धंधा ऐसा है कि जो सबसे पहले प्रचार के काम पर लगता है वही माहौल बना ले जाता है 
इसीलिए इस बार आसार इसी बात के हैं कि चुनाव के दो-तीन महीने रह जाने का इंतजार नहीं किया जाएगा
बहुत संभव है कि टीवी चैनलों पर 2017 के विधानसभा चुनाव में मतदातों के रुख बताने के बहाने ओपिनियन पोल एजेंसियों का चुनाव प्रचार अगले महीने ही शुरू हो जाए
चुनाव से बहुत पहले प्रचार शुरू करने के नुकसान ओपिनियन पोल का मुख्य  काम भले ही ज्यादा खर्चीला न हो लेकिन जनता के बीच उसका प्रसार करना बड़ा मंहगा है
ओपिनियन पोल जल्दी शुरू करने का मतलब है कि हर महीने उसे अपडेट करके बताना पड़ेगा
टीवी चैनलों और प्रिंट मीडिया को इतनी देर तक लगाए रखने का खर्चा हद से ज्यादा बैठ जाता है
इसीलिए वक्त से पहले चुनाव प्रचार पर लगने के काम को घाटे का सौदा माना जाता है
लेकिन देश में सरकार बनाने और बनाए रखने के दांव इतने बड़े-बड़े लगने लगे हैं कि इस नुकसान को भी कई राजनीतिक दल झेल लेंगे
रोचक होंगे यूपी के विधानसभा चुनाव अपने लोकतंत्र में चुनाव अब देश या प्रदेश के भविष्य को निर्धारित करने के लिहाज से तो लड़े नहीं जाते
ऐसा क्यों कर होने लगा है इसकी तफ्सील से चर्चा आगे कभी करेंगे
अभी हमारे सामने मुद्दा उप्र और पंजाब के चुनाव में प्रचार के रूप का है
इन दो प्रदेशों में चूंकि उप्र को केंद्रीय सत्ता का दरवाजा माना जाता है इसलिए ज्यादा जोर इस पर ही रहेगा
रोचक तत्व यह है कि उप्र के चुनाव उस प्रदेश के हित-अहित से ज्यादा देश की सत्ता को सामने रखकर होंगे
यानी उप्र में कांग्रेस और भाजपा की मौजूदा हालत कितनी भी खराब हो, फिर भी 2019 के कारण ये दोनों पार्टियां अपनी जीजान लगा देंगी
भाजपा के पास कांग्रेस मुक्त भारत के अलावा कोई मु़द्दा बचा नहीं है
और कांग्रेस के पास उसके एक से बढ़कर एक राष्ट्रीय स्तर के दिग्गज नेताओं का हुजूम तैयार है
वे खुशी-खुशी विधायक का चुनाव लड़ने के लिए तैयार हो सकते हैं
कांग्रेस के पक्ष में जो एक और बड़ी बात दिख रही है, वह यह है कि पार्टी में शीर्ष नेतृत्व का दबदबा अभी भी कायम है
सो, अगर कांग्रेस के पूर्व केंद्रीय मंत्रियों ओर पूर्व सांसदों को उप्र के चुनाव में उतर जाने को कह दिया गया तो उप्र में एक राज्यीय उत्सव को देखते ही देखते राष्ट्रीय महोत्सव में तब्दील होते देर नहीं लगेगी
सोमवार की सुबह जब आप काम पर जाने की तैयारी कर रहे थे तब यह यान अंतरिक्ष की तरफ जाकर आने का प्रशिक्षण प्राप्त कर रहा था
भारतीय अंतरिक्ष अनुसंधान संस्थान यानी इसरो का यह नया कमाल है
आज दुनिया देखकर हैरान है, मगर पांच साल पहले से इसरो ने इस योजना पर कार्य शुरू कर दिया था
यह 600 वैज्ञानिकों की पांच साल की मेहनत का नतीजा है
तभी तो इसके सकुशल लौटते ही बधाइयों का सिलसिला शुरू हो गया
राष्ट्रपति, उप राष्ट्रपति से लेकर प्रधानमंत्री मोदी और कांग्रेस उपाध्यक्ष राहुल गांधी सभी ने बधाई दी और एक बार फिर इसरो को लेकर आम भारतीय श्रद्धा भाव से भर गए
भारत ने इसे अपने दम पर कर दिखाया है
बीस मिनट के अंदर तय रास्ते से वापस धरती पर भी लौट आया और बंगाल की खाडी में एक तय जगह पर पानी में उतर गया
क्या हम कर पायेंगे तो हां हम कर सकते हैं
एक स्वदेशी स्पेस शटल की इस पहली परीक्षण उडान ने भविष्य के एक बडे रास्ते को खोल दिया है
इसरो जब भी कुछ करता है अच्छा ही लगता है
बिल्कुल यह जानने का विषय है कि आरएलवी के जरिये भारत ऐसा क्या हासिल करना चाहता है जिसके लिए 600 वैज्ञानिक पांच साल से लगे हैं
श्रीहरिकोटा चेन्नई से 80 किमी दूर है मगर पडता है आंध्रप्रदेश के नेल्लूर जिले में
जब पहली बार मैं चंद्रयान के समय श्रीहरिकोटा गया तो यही ख्याल आया कि इस जगह का नाम जमाने से सुनते आ रहे हैं
कभी कल्पना भी नहीं की थी कि ऐसी जगह है
पढना और देखना अलग ही अनुभव होता है
हमारे कैमरा सहयोगी सुकुमार ने ट्रैक शॉट शूट किया
समुद्र तट के किनारे की जमीन जब उससे नीचे होती है तो वहां समंदर का खारा पानी भर जाता है
इसी को बैकवाटर कहते हैं
यह बहुत गहरा नहीं है, इसलिए आप पक्षियों को इसे पुलिकट झील में चलते फिरते देख सकते है
जल का यह विस्तार पक्षियों और मछलियों की गतिविधियों के बाद भी निर्जन लगता है
पुलिकट झील को पक्षी विहार के रूप में भी मान्यता प्राप्त है
मछलियों में यहां झींगा मछली की खेती होती है
श्रीहरिकोटा पहुंचने के रास्ते से गुजरते हुए आप यह भी सोचते होंगे कि ऐसी जगहों को रॉकेट लॉन्च के लिए क्यों चुना जाता है
श्रीहरिकोटा एक छोटा सा द्वीप है
पल्लव बागला ने बताया कि रॉकेट हमेशा पूर्वी तट से छोडे जाते हैं
पूरब दिशा में छोडने से धरती के रोटेशन यानी घूमने की शक्ति का लाभ ऊपर जाने वाले रॉकेट को मिलता है और यह जगह सुनसान भी है इसलिए अगर रॉकेट फट जाए तो जानमाल का नुकसान भी कम होता है
अमेरिका में भी टैक्सस के ह्यूस्टन शहर से रॉकेट छोडा जाता है जो उसका पूर्वी तट है
फ्रांस भी अपने पूर्वी तट कुरू से रॉकेट लॉन्च करता है
सोमवार को इसरो ने परीक्षण अभी छोटे पैमाने पर किया
चार चरणों में किया जाने वाले प्रशिक्षण का यह पहला चरण था
स्पेश शटल साढे छह मीटर लंबा और पौने दो टन वजन का
मूल आकार से छह गुना छोटा, इसीलिए इसे अंग्रेजी में स्केल डाउन मॉडल कहते हैं
लागत आई 95 करोड
तैयार हुआ केरल के तिरुवनंतपुरम स्थित विक्रम साराभाई स्पेस सेंटर में इस स्पेसक्राफ्ट को नौ टन के एक रॉकेट इंजन के ऊपर रखकर भेजा गया
इस रॉकेट को भी खास तरह से डिजाइन किया गया, ताकि वो डैनों यानी विंग्स वाले स्पेस शटल को लेकर सीधे ऊपर उठ सके
लॉन्च के बाद ये स्पेस शटल करीब 70 किलोमीटर की ऊंचाई तक गया और उसके बाद किसी विमान की तरह इसने खुद अपनी उडान भरनी शुरू कर दी
इसकी शुरुआती गति आवाज से पांच गुना तेज रही
अंत में ये बंगाल की खाडी में एक तय जगह पर पानी के अंदर उतर गया
ये जगह श्रीहरिकोटा से करीब 500 किलोमीटर दूर थी
ये पहली बार है कि इसरो ने एक विंग्ड शटल यानी डैने वाले शटल को अंतरिक्ष में भेजा है और कामयाबी के साथ उसे एक कामचलाऊ पानी के रनवे पर उतारा है
इस परीक्षण में स्पेस शटल को तो हासिल नहीं किया जा सका लेकिन उसकी उडान के आंकडे बाद के स्पेस शटल के डिजाइन में सुधार करने के काम आएंगे
बाद के परीक्षणों में इसमें कुछ बदलाव किए जाएंगे ताकि इसे जमीन पर उतारा जा सके
ये यान Re-usable टेक्नोलॉजी की मदद से छोडा गया
इस टेक्नोलॉजी का मकसद अंतरिक्ष में उपग्रहों को छोडने की लागत को करीब दस गुना तक कम करना है
अभी अंतरिक्ष में एक किलो सामान भेजने में करीब 20 हजार डॉलर की लागत आती है
अगर ये प्रोजेक्ट आगे भी पूरी तरह कामयाबी के साथ आगे बढता है तो ये लागत घटकर दो हजार डॉलर हो जाने की उम्मीद है
भारतीय अंतरिक्ष अनुसंधान संगठन-ISRO की योजना ऐसे दो और प्रोटोटाइप टेस्ट करने की है
इसके बाद इसके अंतिम प्रारूप का परीक्षण किया जाएगा जो इस स्पेस शटल से छह गुना बडा यानी करीब चालीस मीटर लंबा होगा
लेकिन इसमें अभी समय लगेगा, आखिरी प्रारूप की उडान में अभी चौदह-पंद्रह साल और लगेंगे यानी ये 2030 तक ही मुमकिन हो पाएगा
इसरो की योजना ऐसे स्वदेशी स्पेस शटल के जरिए भविष्य में अंतरिक्ष यात्रियों को भी भेजने की है
अमेरिका के अलावा दुनिया में कोई भी देश ऐसे winged spacecraft को नहीं उडा रहा है
अमेरिका ने भी 2011 में  अपने स्पेस शटल को कई कामयाब और कुछ नाकाम उडानों के बाद रिटायर कर दिया था
1981 में अमेरिका ने स्पेस शटल के जरिए पहला मिशन भेजा और 2011 में आखिरी
अमेरिकी अंतरिक्ष एजेंसी NASA ने अपने मिशन के लिए पांच स्पेस शटल का इस्तेमाल किया
अटलांटस, चैलेंजर, कोलंबिया, डिस्कवरी और इंडेवर
पांच में से तीन ऑर्बिटर अब अलग-अलग जगह म्यूजियमों में रखे गए हैं, जबकि स्पेस शटल चैलेंजर और कोलंबिया धरती पर लौटते वक्त क्रैश हो गए थे
2003 में कोलंबिया अंतरिक्ष यान जब इंटरनेशनल स्पेस स्टेशन से वापस लौट रहा था तो धरती में वापस आते वक्त कोलंबिया यान में आग लग गई और भारतीय मूल की अंतरिक्ष यात्री कल्पना चावला समेत चालक दल के सभी सात सदस्यों की मौत हो गई
2011 में जब से NASA ने अपने स्पेस शटल प्रोग्राम को बंद किया, वैकल्पिक Reusable Spacecraft को बनाने की अंतरराष्ट्रीय होड बन गई है
इसकी वजह ये है कि ऐसे यान अंतरिक्ष में उतरने की कीमत काफी कम कर देती हैं
दोबारा इस्तेमाल किए जा सकने वाले स्पेस शटल की टेक्नोलॉजी में भारत के यान की टक्कर अरबपति एलन मस्क की कंपनी SpaceX के  Falcon 9 और Amazon के मालिक Jeff Bezos की कंपनी Blue Origin के New Shephard rocket से रहेगी
. ये दोनों ही कंपनियां ऐसे re-usable space shuttles के कई टेस्ट कर चुकी हैं और ये टेस्ट काफी कामयाब भी रहे हैं
हालांकि इन परीक्षणों में स्पेस शटल एक विमान की तर्ज पर नहीं, बल्कि रॉकेट की तर्ज पर वापस उतरता है
2008 में चंद्रयान और 2013 में मंगलयान अभी तक इसरो के सबसे कामयाब प्रोजेक्ट रहे हैं
मंगलयान की अगर बात करें तो भारत ने 73 मिलियन डॉलर में ये यान बनाया था, जबकि ऐसे ही यान को अमेरिका ने करीब नौ गुना ज्यादा कीमत 671 मिलियन डॉलर में बनाया
सीबीएसई के परिणामों के बाद आई एक ख़बर थोड़ा चौंकाती है
थोड़ा सकून भी देती है
  ख़बर ये है कि दिल्ली के सरकारी स्कूलों ने निजी स्कूलों की तुलना में अच्छा प्रदर्शन किया है
ऐसा इसलिए है क्योंकि यह ख़बर उस अवधारणा को तोड़ती है जिसमें सरकारी का दूसरा नाम 'घटिया' हो गया है
अब साधारणतया लोग अपने बच्चों को सरकारी स्कूल में नहीं पढ़ाना चाहते
मेरे अपार्टमेंट के लिएकपड़े प्रेस करने का काम करने वाले परिवारों के बच्चे भी निजी स्कूल में पढ़ते हैं
हालांकि वे निजी स्कूल भी बहुत ख़राब हैं
लेकिन उन परिवारों को लगता है कि वे सरकारी से फिर भी अच्छे हैं
उनकी बात बहुत ग़लत भी नहीं है
शिक्षा के इतने बुरे हाल ... उनकी बात स्वयंसेवी संस्था प्रथम की रिपोर्ट से भी साबित होती है
प्रथम की पिछली रिपोर्ट में कहा गया था कि सरकारी स्कूलों में आठवीं कक्षा में पढ़ने वाले एक चौथाई यानी 25 प्रतिशत बच्चे दूसरी कक्षा की किताबें तक ठीक से पढ़ नहीं पाते जबकि पांचवीं कक्षा के आधे बच्चे दूसरी कक्षा की किताब ठीक से नहीं पढ़ पाते
इस रिपोर्ट के अनुसार दूसरी कक्षा में पढ़ने वाले उन बच्चों का प्रतिशत साल दर साल बढ़ रहा है जो एक से नौ तक की संख्या तक नहीं पहचान पाते
स्कूल शिक्षकों के सामान्य ज्ञान का स्तर अलग-अलग लोगों की ओर से रिकॉर्ड किए गए वीडियो भी यूट्यूब पर उपलब्ध हैं जिसमें दिखता है कि सरकारी स्कूल के शिक्षक का भी सामान्य ज्ञान कितना ख़राब है
हालांकि यह कहना कठिन है कि निजी स्कूलों में शिक्षकों का स्तर कैसा है
ख़ासकर उन निजी स्कूलों का, जो छोटे शहरों और क़स्बों में खुल रहे हैं लेकिन जो तस्वीर सामने है वह सरकारी स्कूल के नाम से डर पैदा करती है
और यह डर अस्वाभाविक भी नहीं है
आख़िर ये उस भारत के बच्चे हैं जिस भारत के राजनेता जनता को आर्थिक महाशक्ति बनने का सपना बेच रहे हैं
क्‍या कहते हैं नोबेल पुरस्कार विजेता अमर्त्य सेन नोबेल पुरस्कार विजेता अमर्त्य सेन ने कुछ महीनों पहले इसी डर को रेखांकित किया था
लंदन स्कूल ऑफ़ इकॉनॉमिक्स की पत्रिका से बात करते हुए उन्होंने कहा था, "भारत दुनिया का अकेला ऐसा देश है जो अशिक्षित और अस्वस्थ कामगारों के साथ वैश्विक आर्थिक महाशक्ति बनने की कोशिश कर रहा है
ऐसा न पहले कभी ऐसा हुआ है और न ही भविष्य में ऐसा संभव होगा
" उनका तर्क है कि अगर यूरोप और अमेरिका ने सार्वभौमिक शिक्षा की ओर ध्यान देने का फ़ैसला किया तो इसकी एक ठोस वजह थी
अमर्त्य सेन ने शिक्षा को लेकर जापान, दक्षिण कोरिया, ताइवान, हांगकांग, सिंगापुर और चीन का भी उदाहरण दिया है
आर्थिक विकास में अहम भूमिका है शिक्षा-स्वास्‍थ्य नीति की अमर्त्य सेन उदाहरण देकर समझाते हैं कि सार्वभौमिक शिक्षा और स्वास्थ्य की नीति किस तरह से आर्थिक विकास में भूमिका निभाती है
वे बताते हैं कि 60 के दशक में केरल में वामपंथी सरकार ने जब शिक्षा और स्वास्थ्य पर पैसा खर्च करने का फ़ैसला किया तो उसका विरोध हुआ
लोगों ने कहा कि जो प्रदेश देश का तीसरे नंबर का ग़रीब प्रदेश है वह अपना पैसा शिक्षा और स्वास्थ्य पर क्यों खर्च कर रहा है
और जैसा कि अमर्त्य सेन कहते हैं, "आज केरल की प्रतिव्यक्ति आय देश में सबसे अधिक है
" सर्वे बताता है देश के 41.5 करोड़ लोग स्कूल ही नहीं गए तो इसके दो पहलू हैं - एक शिक्षा और दूसरा स्वास्थ्य
स्वास्थ्य पर चर्चा फिर कभी. फिलहाल शिक्षा की चर्चा करते हैं
जब भारत सरकार को नीतियां बनानी थीं तो उसके सामने यूरोप, अमेरिका से लेकर जापान, कोरिया और चीन तक के उदाहरण थे लेकिन फिर भी हमारी नीतियों में शिक्षा को प्राथमिकता कभी नहीं मिल सकी
जो पीढ़ी पढ़ नहीं सकी थी उसके लिए 'साक्षरता मिशन' तो ठीक था लेकिन नई पीढ़ी के लिए शिक्षा कोई मिशन ही नहीं बन पा रहा है
'इंडिया स्पेंड' का जनगणना पर आधारित एक सर्वेक्षण कहता है कि भारत में अभी भी 41.5 करोड़ लोग ऐसे हैं जिन्होंने कभी किसी स्कूल का मुंह तक नहीं देखा
यह आबादी रूस की आबादी का तीन गुना है
1988 में शुरू हुए साक्षरता मिशन के बाद का ये आंकड़ा बताता है कि हम साक्षरता मिशन तो चलाते रहे लेकिन शिक्षा की ओर कोई ध्यान नहीं दिया
क्‍या शिक्षा को अधिकार बना देना ही पर्याप्त है?
पहली अप्रैल 2010 के बाद से अब शिक्षा हर नागरिक का अधिकार है यानी सरकार की ओर से हर किसी को प्राथमिक स्कूलों में दाखिला दिलाने की व्यवस्था की जाएगी
शिक्षा को अधिकार बना देने मात्र से क्या बात बन जाएगी?
शिक्षा की गुणवत्ता में सुधार किस तरह से आएगा?
क्या लोग अपने बच्चे को उन्हीं स्कूलों में भेजेंगे जहां आठवीं में पहुंचकर भी बच्चा दूसरी कक्षा की किताबें नहीं पढ़ पाएगा?
सच तो यह है कि हमारे स्कूल बच्चों को शिक्षित तो नहीं ही कर रहे, वे उन्हें ठीक तरह से साक्षर भी नहीं बना पा रहे हैं
वैसे हमारे कॉलेज भी कम नहीं हैं जहां मैकेनिकल इंजीनियरिंग का छात्र नहीं जानता कि टू स्ट्रोक इंजन से फ़ोर स्ट्रोक इंजन किस तरह से अलग होता है और भूगोल में एमए कर चुका छात्र नहीं जानता कि राजस्थान और पंजाब की सीमाएं आपस में मिलती हैं या नहीं
आखिरकार किसी को जवाबदारी तो लेनी होगी क्या यह पैसे का दुरुपयोग नहीं है कि कागज़ों पर आंकड़े भरे जाते रहें और स्लेटें खाली रहें?
क्यों हम ऐसे स्कूल चला रहे हैं जहां खानापूर्ति के लिए कक्षाएं चल रही हैं और शिक्षकों को तनख़्वाह मिल रही है
क्यों इसकी जवाबदारी कोई नहीं ले रहा है?
जिन प्रदेशों में ऐसे बच्चे मिलें जो अपनी कक्षा की किताबें न पढ़ सकें वहां तो थोक में बर्खास्तगी होनी चाहिए
शिक्षकों से लेकर आईएएस और शिक्षा मंत्री तक ... 
शिक्षा को लेकर पिछले दो बजट के आंकड़े चिंताजनक और ऐसे समय में, जब अमर्त्य सेन चिंता कर रहे हैं कि हमें अपने कामगारों को शिक्षित करना चाहिए, हमारी सरकार शिक्षा के बजट में कटौती कर रही है
वित्तमंत्री अरुण जेटली के पिछले दो बजट के आंकड़े चिंता पैदा करते हैं
शायद सरकारें चाहती है कि धीरे-धीरे शिक्षा को पूरी तरह से निजी हाथों में सौंप दिया जाए
इसीलिए पिछले तीन-चार दशकों में सरकारी शिक्षा व्यवस्था को लगातार कमज़ोर किया गया है
कम से कम गुणवत्ता के मामले में तो किया ही गया है
अमेरिका का उदाहरण सामने है ... अमेरिका को निजीकरण का सबसे बड़ा हिमायती देश माना जाता है लेकिन सच यह है कि प्राथमिक शिक्षा का पूरा जिम्मा वहां सरकार उठाती है
यहां तक कि स्कूल तक लाने-ले जाने का भी
लेकिन हमारी सरकारें पता नहीं क्यों अपनी जनता के साथ ऐसा षडयंत्र कर रही हैं जो अपराध की तरह दिखता है..
-विनोद वर्मा वरिष्ठ पत्रकार और स्तंभकार हैं
डिस्क्लेमर (अस्वीकरण) : इस आलेख में व्यक्त किए गए विचार लेखक के निजी विचार हैं
विराट कोहली और सचिन तेंदुलकर (फाइल फोटो)मिस्त्र की राजधानी काहिरा का सबसे पुराना बाजार खान ए खलीली..
यह वह अकेली जगह होगी जो घटते टूरिज्म के दौर में भी खचाखच लोगों से भरी है
यहां वक्त आज और बीते कल में लिपटा है, शीशे के धुंए में घुलता सा जो मिस्त्र में सबसे आम मंजर है
हम मिस्त्र के आज के दौर के सबसे जाने माने लेखक नजीब महफूज की नॉवेल कायरो ट्रायलजी से मशहूर हुए कैफे अल फिशावी की तरफ बढ़ रहे हैं
अल फिशावी बहुत पुराना है
यहां के माहौल  और मूड के लिए आते हैं लोग
रह रह कर इधर उधर से आवाज आती है, इंडिया .. इंडिया
जी हां हम इंडिया से हैं ... ओ अमिताभ बच्चन ... शाहरुख खान. .
मुझे इस बात का अंदाजा तो था कि अमिताभ बच्चन सदी के महानायक हैं, बेइंतहा मशहूर हैं, लेकिन यह अंदाजा नहीं था कि इजिप्ट में भी वे ही हमारी पहचान होंगे
पुराने कायरो में हम पत्रकारों के ग्रुप को देखकर एक बच्ची भागती हुई आई
हांफती हुए पूछा-इंडिया?
.. मुझसे दोस्ती करोगे ..
और गाने लगी, तुझे देखा तो ये जाना सनम .. शाहरुख खान कमाल है बॉलीवुड का
सलमान खान के फैंस का बनाया हुआ एक सलमानियाक ग्रुप भी है यहां
इजिप्ट बॉलिवुड को बेइंतहा चाहता है
फिल्मों के पर्दे से जो रिश्ता जुडा है, जिससे इजिप्ट के लोग इतने मानूस हैं, हिंदुस्तानियों से उसे आज के दौर में नए सिरे से आगे बढाने की एक कोशिश है
इंडिया बाई द नाइल .. यानी नाइल नदी के किनारे भारत
मिस्त्र की नई संसद को बने 100 दिन से कुछ ज्यादा हुए हैं
नया संविधान है
मिस्त्र नए लोकतंत्र की आदत डाल रहा है
कुछ हिचक भी है
डालिया यूसुफ नीली साडी और चूडियां पहने हैं
उन्हें काहिरा में भारतीय एंबेसी ने वुमन ऑफ सब्सटेंस से सम्मानित किया है
वे उन 89 महिलाओं में से हैं जो मिस्त्र की नई संसद में चुनी गई हैं
यह एक रिकॉर्ड है, जी हां मिस्त्र की नई संसद में 89 औरते हैं
और डालिया इसे मिस्त्री औरतों के लिए एक सुनहरा दौर मानती हैं
डालिया की सोच सबकी सोच नहीं है
थिएटर और कला से जुडी रीम को भी वुमन ऑफ सब्सटेंस का सम्मान मिला है
वे यह तो नहीं कहतीं कि यह एक सुनहरा दौर है, लेकिन यह मानती हैं कि मुल्क उम्मीदों से भरा है
चरमराई अर्थव्यवस्था के बीच उम्मीद की खुशबू है
विदेशी मुद्रा की कमी है, फिस्कल डेफिसिट बहुत ज्यादा है और इकानॉमी की बुरी हालत की एक बडी वजह टूरिज्म में कमी है
गीजा के पिरामिड  छुट्टियों के दिन भी खाली पडे हैं
दुकानों के सामने गर्द ओ गुबार से भरे बेली डांस के कॉस्ट्यूम और इजिप्ट का परंपरागत पहनावा गलआबेया टंगा है
दुकानें टूरिस्टों के लिए सजी हैं, जो इक्के-दुक्के ही नजर आते हैं
तभी कायरो के नैश्नल म्युजियम में बादशाह तुतनखामन के साथ हम जितना चाहें उतना वक्त गुजार सकते हैं
इजिप्ट में 2010 में जीडीपी का 12 फीसदी हिस्सा टूरिज्म से आता था, 13 बिलियन डॉलर
यह अब घटकर आधा हो गया है 6 बिलियन डॉलर
सियासी टकराव, इटालियन स्टूटेंड गीलियो रेजेनी की हत्या, सिनाई पेनिनसुएला में रूसी प्लेन क्रैश, टूरिस्ट के इजिप्ट न आने में इन सबका हाथ रहा है
रूसी और अमेरिकी टूरिस्ट इजिप्ट से गायब हैं लेकिन इजिप्ट पस्त नहीं है
वह बल्गेरिया, लैटिन अमेरिका, भारत, चीन और दूसरे एशियन मुल्कों की तरफ देख रहा है
इंटरनेशनल टूरिज्म डिपार्टमेंट के डायरेक्टर आदेल अल मासरी  के मुताबिक भारत से आने वाले टूरिस्टों में वे 30 -35 फीसदी की ग्रोथ चाहते हैं
2014  - 15 में मिस्त्र की इकानॉमी पिछले साल से दोगुनी हुई है
शायद इसलिए दुकानदारों से लेकर टैक्सी ड्राइवर सभी राष्ट्रपति अब्दल फतह अल सीसी पर भरोसा कर रहे हैं
वे सैनिक शासक तो हैं लेकिन 2011 और 2013 की बगावत के बाद अमन लेकर आए हैं
अप्रैल के महीने में सिनाई की इजरायल से आजादी का जश्न मनता है
इसी दौरान मैं वहां थी
तिरान और सनाफिर इन दो दीपों को सीसी ने सऊदी अरब को लौटा दिया
इसे लेकर विरोध की सुगबुगाहट थी
इसलिए हमने देखा कि  एहतियातन पत्रकारों और विरोधियों को गिरफ्तार कर लिया गया
कुछ घबराहट है सरकार में कि टूटा फूटा विपक्ष फिर कोई मिलनिया मार्च न अंजाम दे दे
स्थायित्व. . स्टेबिलिटी जादुई मंत्र है
हम चंद भारतीय पत्रकार एक खुशगवार शाम तहरीर स्कवायर गए
बिल्कुल वैसी शाम थी जैसी इंडिया गेट पर होती है
औरतें, बच्चे, गुब्बारे वाले, कहवा पीते लोग ... लेकिन हम शूट करते और लोगों से बातें करते देख लिए गए थे
अचानक सादा कपडों में आकर कुछ लोग सवाल जवाब करने लगे कि हम क्यों लोगों से बात कर रहे हैं
पुलिस वाले आ गए और हमें सीनियर अफसरों के पास ले जाया गया
सरकारी बुलावे का कार्ड दिखाने के बाद हमें जाने दिया गया हालांकि उस पूरी शाम पुलिस की परछांई हमारे पीछे रही
हसनैन महमूद इतिहास के छात्र और गाइड हैं
बताते हैं कि लोग मुस्लिम ब्रदरहुड को एक मौका देना चाहते थे लेकिन वे जन्नत की बात करते रहे
मिस्त्र के लोग एक ऐसी सरकार चाहते हैं जो हमारी आज की जरूरतें पूरी करे
हसनैन कहते हैं कि मजहब हमारे और खुदा के बीच की बात है, सरकार को फैक्ट्री नौकरियों की फिक्र होनी चाहिए, मजहब की नहीं
यह आवाज उस इजिप्ट में आज भी आबाद है जहां बडी तादाद में सलाफी हैं, जहां 1928 में मुस्लिम ब्रदरहुड पैदा हुआ, जिसने कई और कट्टर मुस्लिम संगठनों को जन्म दिया
तारीफ के काबिल है वह मिस्त्र जिसने कट्टर ताकतों को नकारा, जहां फंडामेंटल ग्रुप हमेशा दबे छुपे रहने को मजबूर रहे हैं
इजिप्ट ने इसी साल तलाक के मामले में औरतों को मर्दों के बराबर हक दिया है
2014 के नए संविधान में औरत-मर्द को बराबर का दर्जा है, जिसमें पहल शरिया की शर्त थी
मिस्त्र को अपनी पुरानी उदार तारीख पर फख्र है
उस तहजीब उस सभ्यता पर फख्र है जहां फराओन हुए तुतनखमन जैसे, नेफरतीती और क्लियोपैट्रा ने जहां राज किया, वह तहजीब जिसने दुनिया को लिखने की कला दी
आज के मिस्त्र में लडकियां जीन्स पहने नजर आती हैं
नील के किनारे नौजवान जोडों का रोमांस भी नजर आता है जैसे टेम्स या सीन का किनारा हो
और देर रात तक  भीड भाड वाले कॉफी हाउस में शीशा पीते, हर फिक्र को धुएं में उडाते औरत और मर्द नजर आते हैं
अल काहिरा ... वह कभी न हारने वाला शहर जिंदा है
( नगमा सहर एनडीटीवी में सीनियर एडिटर और सीनियर एंकर हैं ) डिस्क्लेमर (अस्वीकरण) : इस आलेख में व्यक्त किए गए विचार लेखक के निजी विचार हैं
देवदास आप्टे जी 24 साल के रहे होंगे जब 1963 में नानाजी देशमुख उन्हें अवध - तिरहुत मेल से गुवाहाटी ले गए
50 घंटे की यात्रा तय कर गुवाहाटी पहुंचने वाले आप्टे जी के पास असम में कोई संपर्क नहीं था
जिससे भी मिले पहली बार मिले और जहां भी गए खुद अपने प्रयास से पहली बार गए
19 मई को जब असम में बीजेपी की ऐतिहासिक जीत का जश्न मनया जा रहा था तब मैंने अस्सी साल के आप्टे जी को फोन किया
पहली बार बात करते हुए संकोच कर रहा था लेकिन सामान्य परिचय के आधार पर ही बातचीत होने लगी
आप्टे जी राष्ट्रीय स्वयंसेवक संघ के उन प्रचारकों में से एक हैं जो असम गए
बीजेपी की जीत का जश्न उनके भावों में नहीं उतरा था
आप्टे जी निर्विकार ढंग से बताने लगे
कहा भी कि कभी आइए बात करते हैं
पुरानी पीढ़ी के संघ के लोगों के आचरण से शिकायत नहीं मिलेगी
2014 के साल के बाद जिस तरह से बीजेपी के नेताओं ने सोशल मीडिया पर अभद्र और अलोकतांत्रिक भाषा को युवा की बेचैनी कहकर मान्यता दी है उससे बिल्कुल अलग लगते हैं यह लोग
हाल ही में राज्य सभा सदस्य स्वपन दासगुप्ता ने टाइम्स आफ इंडिया के अपने रविवारीय कॉलम में ट्रोल यानी गाली गलौज की भाषा को जायज ठहराया
अपनी जवानी में आपातकाल के खिलाफ जेल गए वित्त मंत्री जेटली ने एनडीटीवी से बात करते हुए कहा कि ट्रोल को नजरअंदाज कीजिए या पचा लीजिए
आप सोशल मीडिया पर गाली देने वालों की प्रोफाइल देखिए
खुलकर राष्ट्रीय स्वयंसेवक संघ का कार्यकर्ता बताते हैं, संगठन के प्रतीकों का इस्तमाल करते हैं और मां-बहन की गालियां देते हैं
किसी के खिलाफ अनाप शनाप अफवाहें फैलाते हैं
आज इस पचाने और स्वीकार करने की नसीहत दी जा रही है
राष्ट्रीय स्वयंसेवक संघ संस्कृति की बात करता है लेकिन उसकी विचारधारा में पले यह नेता कैसे इस अपसंस्कृति को मान्यता देते हैं
संघ कैसे चुप रह सकता है
यहां तक कि भाषाई आक्रामकता भाजपा के प्रवक्ताओं में भी दिखती है
जो प्रवक्ता 2014 से पहले मुझे निर्भीक और स्वतंत्र पत्रकार कहा करते थे वे भी ठीक से बात नहीं करते
जब मुझे दलाल से लेकर मेरी मां तक को गालियां दी गईं तब भी यह लोग चुप रहे
2005 में बिहार चुनावों की रिपोर्टिंग पर अरुण जेटली ने मेरी तारीफ की थी और सुशील मोदी पटना दफ्तर मिलने आए थे
इस चुनाव में मैं सुशील मोदी तक से नहीं मिल सका जबकि पूरी दुनिया उनका इंटरव्यू करके चली गई
किरण बेदी के इंटरव्यू से खौफजदा थे या सुशील जी भी किसी कटुता के शिकार हो गए, मुझे पता नहीं
न ही मुझे अब जानना है
एक वक्त था जब प्रकाश जावड़ेकर जैसे बड़े नेता अपनी तमाम व्यस्तताओं के बीच मेरे कार्यक्रम के लिए वक्त निकालते थे
तारीफ करते थे और पूरी संजीगदी से सख्त सवालों के जवाब देते थे
जावड़ेकर साहब स्नेह से राविश बुलाते थे
तब यूपीए की सरकार हुआ करती थी
तब दिल्ली में शीला दीक्षित की सरकार हुआ करती थी, जिसके दावों को मैंने रवीश की रिपोर्ट में खोखला साबित कर दिया था
तब मेरे शो में आने के लिए आज के कई प्रवक्ता मैसेज करते थे कि, बहुत दिनों से आपने बुलाया नहीं है
मैं यह बात बुलाने या आने के लिए नहीं लिख रहा
वैसे आ भी नहीं रहे हैं
मुझे लटयिन दिल्ली के ताकतवर लोगों के बीच घूमने की चाहत ही नहीं है
कभी नहीं रही
जाहिर है प्रवक्ता सोशल मीडिया के लफंगों की परवाह कर रहे होते हैं जो एक फौज की शक्ल में दिन रात कुछ पत्रकारों को गालियां देते हैं
बरखा दत्त को रंडी कहा गया है और मुझे 100 फीसदी रंडी की औलाद
शुक्र है इन दिनों मैं किसी राजनीतिक प्रवक्ता के साथ प्राइम टाइम नहीं कर रहा, वर्ना रोज ऐसे व्यवहारों की प्रतिक्रिया में उत्तेजित होकर या आहत होकर घर लौटता था
इस तरह की आक्रामक राजनीतिक शैली के बीच संघ के पुराने प्रचारक कैसे सहज रहते होंगे, यह कहना मुश्किल है, जब तक उनकी इस अपसंस्कृति को लेकर कोई सार्वजनिक आलोचना नहीं आ जाती
इन सवालों को लेकर एक दिन संघ प्रमुख मोहन भागवत से सीधे-सीधे सवाल करने का इरादा जरूर है
अगर उन्होंने भी नहीं बुलाया तो कोई बात नहीं
मुझे रिजेक्ट होने की पुरानी आदत है
मुझे यकीन है इस अपसंस्कृति के खिलाफ वे कार्रवाई करेंगे और ऐसे हुड़दंगियों को अपने से अलग करने का साहस दिखाएंगे
मैं तो अपने स्तर पर ऐसा होने का प्रयास करूंगा ही! जिद्दी आदमी हूं, हार जाऊंगा मगर लड़ जाऊंगा, वह भी अकेला
मैं आप्टे जी के बारे में लिखते-लिखते यह बात क्यों लिख गया
इसलिए कि इस दौर में बहुत दिनों बाद शिष्टाचार से मुलाकात हुई
मिष्ठाचार भी कहिए
पहली बार फोन करने पर भी बिना कोई सवाल किए मेरे सवाल का जवाब देने लगे
उन्होंने ठीक से सुना या नहीं लेकिन मैंने कहा कि मैं संघ का आलोचक हूं
फिर भी वे बात किए जा रहे थे
'असम में तब कोई नहीं जानता था, नौजवान था
एक-एक कर लोगों से बात की
प्रजा सोशलिस्ट पार्टी के एक विधायक हुए थे मधुसूदन दास
वे ग्रामीण और किसान नेता थे
उनसे बात करते-करते राजनीतिक संपर्क बढ़ाया
फिर असम में घुसपैठ के सवालों पर बात होने लगी
इसके लिए मैं शिलांग गया, तब असम की राजधानी शिलांग हुआ करती थी
' शिलांग की राजधानी से वे जनगणना की रिपोर्ट लेकर आए
मधुसूदन जी को समझाया और पहली बार असम में घुसपैठ के खिलाफ एक कमेटी बनी
कमाल का किस्सा सुनाया
न कोट करने वाली बातें भी बताईं! मैं किसी अदृश्य कल्पना में खो गया
आज असम की कामयाबी का श्रेय लेने वालों की होड़ है लेकिन जो व्यक्ति 24 साल की उम्र में नागपुर से असम गया हो उसे कैसा लग रहा होगा
फोन पर उनकी आवाज से लगा भी नहीं कि इस जीत पर उनका दावा है
कोई सेठी थे, जो मीडिया में श्रेय ले रहे थे सोशल मीडिया प्रबंधन और रणनीति का
हंसी आ गई मुझे
आप्टे जी ने बताया कि आरएसएस के कई प्रचारकों की उग्रवादियों ने हत्या कर दी फिर भी टिके रहे
अगर ऐसा है तो संघ के इस योगदान को स्वीकृति मिलनी चाहिए
संघ के प्रचारकों में निष्ठा कहां से आती है, वे संघ से बीजेपी में जाकर इस निष्ठा को कैसे जीते हैं, क्या बीजेपी उनका राजनीतिक घर है?
कुछ तो जवाब जानता हूं, मगर सवाल पूछना चाहिए, इससे नया जवाब मिलता है
आप्टे जी जैसे प्रचारकों के साठ सत्तर साल की मेहनत का नतीजा आया है तो यह लोग जश्न में क्यों नहीं शामिल हैं
अपने सहयोगी हिमांशु से कहा कि गुवाहाटी में संघ के कार्यालय जाकर देखिए
वीडियो में देख रहा था शंकर दास जी बात कर रहे थे
कार्यालय में कोई रंग गुलाल नहीं, कोई तमाशा नहीं
ऐसा लगा जैसे इसके लिए न तो मेहनत की और न ही यह जो सत्ता आई है उनकी है
नजदीक जाने पर संघ के पुराने लोग ढंग से बात करते हैं
मुझसे भी बात करते हैं और गाली नहीं देते हैं
तभी तो एक बड़े प्रचारक ने फोन नहीं काटा
परिचय बताते ही यह नहीं कहा कि आप मेरे विरोधी हैं
सोशल मीडिया पर संघी होने का दावा करने वालों की तरह मां-बहन की गाली नहीं दी
मुझे तो अब यह गाली ऐसी हकीकत लगती है कि ऐसा लगता है कि कहीं मोहन भागवत जी से किसी दिन मिलने जाऊं और वे देखते ही गाली न बक दें या उनके साथ का कोई हाथ न उठा दे
जुम्मा-जुम्मा दो साल भी नहीं हुए थे पत्रकारिता के
दो दिन तक दिल्ली के संघ मुख्यालय में जाकर दिन-रात प्रचारकों की दिनचर्या शूट कर ली थी
आराम से तब के संघ प्रमुख सुदर्शन जी से मिल लेता था
यह बताकर कि मैं संघ को आलोचनात्मक निगाह से देखता हूं
मुझे लगा शायद अब वह संघ नहीं रहा मगर आप्टे जी से बात कर लगा कि अब भी है
उस दौर के एक प्रवक्ता इन दिनों पहचानते तक नहीं
पुस्तक मेले में मिले तो हाथ मिलाने पर भी ऐसे चले गए जैसे कभी देखा न हो
तब वे अपनी कार में लस्सी पिलाने ले जाते थे
खैर उस बड़े प्रचारक ने संघ के कार्यों का लेखा जोखा खुलकर बताया
मैं अक्सर लोगों से कहता हूं संघ के आलोचकों को पता ही नहीं है कि संघ के कार्य क्या हैं
सारी आलोचनाएं पुरानी जानकारी के आधार पर हैं 
सिर्फ नफरत करना उसी तरह की अलोकतांत्रिकता है जैसी यह गाली देने वाले करते हैं और गाली देने वालों को उचित ठहराने वाले करते हैं
संघ के कितने संगठन चलते हैं
डॉक्टर से लेकर वकील तक में और अधिकारियों के बीच, क्या संघ के आलोचकों को पता है? संघ के लोगों की एक बात प्रभावित करती है, वे आलसी नहीं होते
वर्ना असम में 590 सरस्वती शिशु मंदिर एक दिन में और सपने देखने से नहीं बन जाते
एक शिक्षक वाले साढ़े चार हजार स्कूल नहीं खुल जाते
चाहे जैसे भी हो संघ ने यह काम तो किया है
अब उन स्कूलों में क्या पढ़ाया जाता है और कैसे पढ़ाया जाता है इसे जानने पर ही आलोचना करूंगा
इन शिक्षकों के पांच हजार के मानदेय की व्यवस्था करना आसान नहीं है
सिर्फ असम में सेवा भारती के सात हजार हेल्थ वर्कर काम करते हैं
कांग्रेस का सेवा दल मुख्यालय में झंडा फहराने का काम करता है
ठीक है कि इस तरह के कार्य तमाम अन्य संगठन और एनजीओ करते हैं मगर क्या किस राजनीतिक दल के पास संघ है और संघ जैसा बहुआयामी सत्ता संगठन
क्या सेवादल के लोग इस सूखे के दौर में गांव-गांव जाकर सेवा नहीं कर सकते थे
देश भर में संघ के जितने संगठन और शाखाएं हैं उसका एक मुख्यालय नहीं हो सकता
नागपुर के भीतर कितने लोग होंगे जो इतने कामों पर नजर रखते होंगे या चर्चा करते होंगे
मुझे यह सवाल एक जिज्ञासु पत्रकार के नज़रिए से हैरत में डालते हैं
संघ लाख अपने आपको सामाजिक संगठन कह ले, लेकिन उसके संसाधनों और प्रचारकों के श्रम का पसीना किसी एक राजनीतिक दल के क्यों काम आता है?
संघ के लोग अतीत में कई दलों के समर्थन के उदाहरण देने लगेंगे लेकिन पिछले दो दशकों से उनका लाभ सिर्फ और सिर्फ बीजेपी को मिल रहा है
तभी तो प्रधानमंत्री और उनका मंत्रिमंडल संघ को रिपोर्ट देने पहुंचता है
हिन्दुत्व  की राजनीति और राजनीति का हिन्दूकरण इन बातों को हम किसी दल की जीत के उत्साह में नजरअंदाज कर देते हैं मगर यह हमारी राजनीति के भीतर की लोकतांत्रिकता को एक दिन कमजोर कर देगा
जिस तरह खुलेआम धार्मिक संस्थानों और आश्रमों का राजनीतिक इस्तेमाल हो रहा है उससे एक दिन हर महंत की एक पार्टी होगी या हर आश्रम का कोई राज्य सभा में होगा
लोकसभा में आदित्यनाथ तो हैं ही, एक दो और साध्वी-साधु हैं
भारतीय जनता पार्टी ने केरल में इड़ावा समुदाय की पार्टी बनावकर अच्छा कदम नहीं उठाया
यह एक तरह से राजनीति में आउटसोर्सिंग का नया उदाहरण है
खुद वोट नहीं मिलेगा तो उस समुदाय के लोगों की अलग से पार्टी बनवा दो और महंत के जरिए साध लो
राजनीतिक दल को हमेशा अपने कार्यक्रमों के बूते आगे बढ़ना चाहिए
संघ के एक नेता ने बताया कि असम में मठ की तरह सत्र होते हैं
ढाई सौ सत्र हैं जिनके पास अपनी जमीनें हैं और जिनके कुछ हिस्सों पर बांग्लादेशी मुसलमानों ने कब्जा कर लिया है
इन सत्रों के प्रमुखों को सत्राधिकार कहते हैं
इस बार इन सभी सत्राधिकारों को अपने पाले में लाया गया ताकि इनके भीतर भक्ति, संगीत और संस्कृति का प्रशिक्षण लेने आने वाले हिन्दू पहचान की राजनीति का साथ दे सकें
संघ मुक्त भारत का नारा लगाने से वे आहत भी हैं
मगर भारत की राजनीति में पंजाब से शुरू हुआ पार्टी और आश्रमों का काम्प्लेक्स बनाने का यह खेल अब कहीं ज्यादा ठोस हो चुका है
हरियाणा विधानसभा चुनावों के दौरान बीजेपी अपने कई उम्मीदवारों को लेकर 'डेरा सच्चा सौदा' के भीतर चली गई, जहां उनकी सरकार की पुलिस आज भी नहीं जा सकती है
पहले आशीर्वाद मांगा जाता था अब यह गुरु, महंत या सत्राधिकार किसी राजनीतिक दल के महासचिव की तरह वोट मांगने और जुटाने का काम करने लगे हैं
यह काम बीजेपी भी कर रही है, कहीं कांग्रेस भी करती रही है और ममता बनर्जी जैसी क्षेत्रीय नेत्री भी
इस धार्मिक राजनीतिक काम्प्लेक्स के खतरे पर कोई बात नहीं कर रहा है
मैं अक्सर प्रचारकों की सादगी और मौजूदा राजनीति की संपन्नता के अंतर से परेशान होता हूं
संघ की मेहनत से बीजेपी को जीत मिली है लेकिन बीजेपी की जीत या उसकी राजनीतिक संस्कृति में संघ की सादगी क्यों नहीं है
संघ इसे कैसे पचा लेता है, क्या वह भी वैसे ही पचा लेता है जैसे जेटली जी हमें ट्रोल की संस्कृति पचा लेने की सलाह दे रहे हैं
क्या यह सवाल संघ से नहीं पूछा जाए कि आपके प्रचारकों की सादगी से कांग्रेसी संस्कृति के साम,दाम, अर्थ, दंड और भेद के रूप बीजेपी में कैसे हैं?
उत्तराखंड में क्या हुआ?
कहीं आप भी इस संपन्नता के लाभार्थी तो नहीं हैं?
कहीं ऐसा तो नहीं कि संघ की सादगी तभी काम की जब बीजेपी ने इसमें शाहखर्ची वाले चुनावी प्रबंधन का छौंक डाला?
क्या बीजेपी के अकूत संसाधनों के बिना संघ की निष्ठा राजनीतिक जीत दिला सकती है?
अगर प्रचारक बीजेपी को सत्ता तक पहुंचाने में सफल रहे तो राजनीतिक संस्कृति को वैभव से बचाने में कैसे असफल रह गए
कई मंत्री नेता संघ की कसम खाते हैं मगर उनके सिल्क का कुर्ता और शाल की कीमत एक प्रचारक के साल भर के खर्चे से ज्यादा होता है
गाड़ी की कीमत इसमें शामिल नहीं है
संघ की तरह बीजेपी नहीं हो सकी तो क्या कहा जा सकता है कि बीजेपी की तरह संघ हो गया है?
इस भयावह अंतर को आप्टे जी जैसे प्रचारक कैसे पचा लेते होंगे?
चुनावी राजनीति के लिए इतना पैसा कहां से आ रहा है, इतने हेलिकाप्टर कहां से आ रहे हैं
जब संघ के प्रचारक इन बातों से आंखें मूंद लेते होंगे तो उन्हें क्या दिखता होगा
उनके ही कितने प्रचारक बीजेपी में प्रवक्ता और महासचिव बनते ही कितनी तेजी से सादगी छोड़ देते हैं
क्या उनके लिए यह सादगी संपन्नता तक पहुंचने का रास्ता है, एक बहाना है?
यह संघ की जीत है या उसकी हार है
निसंदेह असम की जीत संघ के अनगिनत प्रचारकों की मेहनत का नतीजा है
यह मेहनत इसलिए भी सराहनीय है कि इस एक जीत के पहले वे हजार हार से गुजरे हैं
इतनी हारों के बीच अपने यकीन पर टिके रहे
सिर्फ यह कह देना कि संघ मुक्त भारत बनाएंगे, काफी नहीं है
कहने वालों को पहले यह तो पता हो कि भारत में कहां-कहां किस स्तर पर संघ मौजूद है
संघ मोदी सरकार का मोहताज नहीं है
वह मोदी सरकार से पहले से है और उसके बाद भी रहेगा
संघ ने यह साबित किया है
राजनीतिक आलोचक सिर्फ इतना बता दें कि क्या वे सत्ता में रहते हुए इस तरह का राजनीतिक संगठन खड़ा कर सके हैं जहां उनके वैचारिक आदर्शों को लेकर ऐसे लोग हों जो 24 साल की उम्र में अवध तिरहुत एक्सप्रेस से गुवाहाटी चले जाएं, जैसे आप्टे जी चले गए थे
मैंने आप्टे जी को बधाई दी और उस बड़े प्रचारक को भी बधाई दी जिन्होंने नाम न बताने के लिए कहा, मगर काम पूरा बताया
बातचीत में लगा नहीं कि किसी सवाल से बच रहे हों या छिपा रहे हों
मुझे यह बात पसंद आई
आप्टे जी शुक्रिया और फिर से बधाई
पाकिस्तान की एक आतंकवाद निरोधी अदालत ने शुक्रवार को यह फैसला लिया है कि 2008 के मुंबई हमलों के मामले में लश्‍कर-ए-तैयबा के कमांडर ज़की-उर-रहमान लखवी पर 166 लोगों की हत्‍या के लिए उकसाने का मुकदमा चलेगा
लखवी के साथ 6 अन्य लोगों पर भी इसी मामले में मुकदमा चलेगा
इससे याद आया कि कुछ महीने पहले इस मामले के एक और अहम आरोपी डेविड हेडली ने वीडियो कॉन्फ्रेंसिग के ज़रिए हुई पूछताछ में कहा था कि 26/11 हमले के बाद हुई लखवी की गिरफ्तारी दरअसल सिर्फ 'दिखावा' था
अगर हेडली के बयान पर यकीन किया जाए तो पाकिस्तानी अदालत के इस फैसले को भी शक की निगाह से देखा जा सकता है कि कहीं यह भी सिर्फ एक 'दिखावा' तो नहीं
वैसे लखवी की इस ख़बर से हेडली के दिए वह बयान भी याद आते हैं जो उसने 2010 में अमेरिका की शिकागो जेल में बंद रहने के दौरान NIA को दिए थे
2012 में पत्रकार और लेखक एस हुसैन ज़ैदी ने राहुल भट्ट के साथ एक किताब लिखी थी 'हेडली एंड आई' जिसमें अमेरिका की जेल में कैद डेविड हेडली ने NIA को जो बयान दिए थे वह भी शामिल किए गए थे
वैसे तो इस किताब को महेश भट्ट के बेटे राहुल भट्ट के नज़रिये से लिखा गया है जिसमें उन्होंने हेडली के साथ अपनी दोस्ती पर एक तरह से 'सफाई' दी है
राहुल ने बताया है कि हेडली के साथ उनकी मुलाकात किन हालातों में हुई और वह किस तरह करीब डेढ़ साल की दोस्ती में बिल्कुल नहीं जान पाए कि हेडली दरअसल एक आतंकवादी हैं
वह तो हेडली की चतुराई और बुद्धिमानी के इतने कायल थे कि उन्हें किसी अमेरिकी गुप्तचर एजेंसी ( पढ़ें CIA ) के जासूस से कम नहीं समझते थे
ख़ैर राहुल-हेडली की बात किसी और दिन, अभी तो लखवी पर ध्यान देते हैं
तो किताब में हेडली के दिए बयानों में लखवी का नाम भी बार बार आता है
लश्कर के इस कमांडर को हेडली कभी लखवी तो कभी ज़की कहकर संबोधित करते हैं और बताते हैं कि कब और किस तरह 26/11 ऑपरेशन से कुछ साल पहले इनकी मुलाकात इस अहम शख्स से हुई थी
किताब के मुताबिक हेडली अपने बयान में कहते हैं ‘मैं हाफिज़ सईद द्वारा आयोजित इज़्तिमे में शामिल होने लगा था
लोग मुझे पहचानने लगे थे
ऐसे ही एक कार्यक्रम में ज़की-उर-रहमान लखवी ने भाषण दिया
बाद में मुझे उनसे मिलवाया गया और मैंने उनसे जिहाद के बारे में अपनी उत्सुकता साझा की
लेकिन लखवी और उनके साथियों ने कहा कि मुझे इस्लाम के बारे में कुछ नहीं पता और मैं पूरी तरह अनाड़ी हूं
उन्होंने मुझे सलाह दी कि सच्चा मुसलमान बनने के लिए पहले मुझे थोड़ी ट्रेनिंग लेनी होगी
‘ हेडली ने आगे कहा ‘हाफीज़ सईद और ज़की-उर-रहमान लखवी दोनों ही जिहाद में यकीन रखते थे लेकिन दोनों की भूमिकाएं अलग अलग थीं
हाफिज़ को उनके भाषण के लिए जाना जाता था
वह इज़्तिमे के ज़रिए लोगों को यकीन दिलाते थे कि उनका (लश्कर) का इस्लाम ही सच्चा है और बाकी सब बकवास
लखवी का काम इसके बाद से शुरू होता था
वह कहता था कि जिहाद ही जिंदगी जीने का सही तरीका है
लखवी कहा करता था कि इस्लाम को तुम्हारा खून चाहिए, तुम्हारा बलिदान चाहिए
’ किताब में हेडली के बयान को आगे बढ़ाते हुए लिखा गया है ‘लखवी ने मुझे जो कुछ कहा उसे सुनकर मैं निराश हो गया
उसने मुझसे कहा-तुम्हारे लिये कश्मीर जाना सही नहीं होगा क्योंकि उस मिशन के लिए तुम्हारी उम्र हो चुकी है
कश्मीर की लड़ाई के लिए हमें कुछ ऐसे युवा चाहिए जो 20 की उम्र में हो, जिनका रगों में जवान खून दौड़ रहा हो
मेरे दोस्त, तुम तो चालीस की उम्र पार कर चुके हो
हम तुम्हे कश्मीर जाने की इजाज़त नहीं दे सकते
’ किताब में हेडली द्वारा आईएसआई के एक रिटायर्ड ब्रिगेडियर रियाज़ का ज़िक्र करने की बात कही गई है
हेडली ने कहा ‘रियाज़ जिस आलीशान घर में रहता था, वैसे घर अक्सर फिल्मों या तस्वीरों में ही देखने को मिलता है
कई बार लश्कर के मुखियाओं के साथ मैं भी उसके घर जाया करता था
तब मुझे पता लगा कि पाकिस्तान की आईएसआई और लश्कर के बीच मालिक-नौकर जैसा रिश्ता है
लश्कर का कमांडर ज़की, जो सारे ऑपरेशन का कर्ता धर्ता था, रियाज़ के आगे वह एक नौकर से ज्यादा कुछ नहीं था
वह कभी भी रियाज़ की बात से असहमत नहीं होता था, उसकी हां में हां मिलाता था और उसके आदेशों का पालन करता था
ज़की के साथ काफी वक्त गुज़ारने के बाद मुझे पता था कि वह रियाज़ की कई बातों से सहमत नहीं होता था लेकिन इनके अधिकारों की एक सीमा रेखा खींच दी गई थी और रियाज़ का काम आदेश देने का था और ज़की का काम बिना सवाल पूछे, उन आदेशों का पालन करना था
’ ‘आईएसआई और लश्कर के बीच की यह शादी बेहद अजीब थी और मैं जानता हूं कि लश्कर इससे खुश नहीं था
लश्कर के लिए जिहाद सबसे जरूरी था लेकिन आईएसआई को जिहाद से कोई सरोकार नहीं था
उनकी दिलचस्पी भारत को अस्थिर करने में ज्यादा था
मैं जानता था कि ज़की और उसके बाकी साथी सोचते हैं कि आईएसआई इस्लाम को लश्कर से ज्यादा अच्छे से नहीं समझते, ना ही एजेंसी सच्चे इस्लाम में यकीन रखती है
लेकिन उनके हाथ बंधे हुए थे
लश्कर को टिके रहने के लिए आईएसआई के कवच की जरूरत थी और इसके लिए उन्हें एजेंसी के सभी आदेशों का पालन करना ही था
मेरे सभी लश्कर मास्टर अपने आईएसआई मास्टर का कहा मानते थे
‘ हेडली के सुनाए एक और वाकये का ज़िक्र जिसके बारे में किताब में लिखा गया था – ‘आईएसआई और लश्कर के बीच काफी वक्त से कुछ ठीक नहीं था
खासतौर पर अब्दुर रहमान पाशा (पाकिस्तान सेना का रिटायर्ड मेजर) और लखवी के बीच काफी तनाव चल रहा था
लखवी को लगता था कि आईएसआई उसका इस्तेमाल कर रही है
एक बार पाशा, अबु दुजाना, मेजर हारून और मैं एक साथ बैठकर राष्ट्रपति मुशर्रफ की हत्या की योजना बना रहे थे
बाद में अबु दुजाना ने जब इस बारे में ज़की को बताया तो उसके गुस्से का ठिकाना नहीं था
उसने हमें ऐसी कोई योजना बनाने से साफ मना कर दिया
बाद में मेजर हारून और लखवी के बीच भी मनमुटाव हो गया था और हारून ने ज़की के खिलाफ पर्चे भी बंटवाए थे
ऐसी अफवाहें भी थीं कि आईएसआई बहुत जल्द ज़की को लश्कर के मिलेट्री चीफ से हटा देगी
हालांकि ऐसा कुछ हुआ नहीं ... ’ कल्पना एनडीटीवी ख़बर में कार्यरत हैं. डिस्क्लेमर (अस्वीकरण) : इस आलेख में व्यक्त किए गए विचार लेखक के निजी विचार हैं
किसी पार्टी का कोई उम्मीदवार पसंद न हो तो आप क्या करते हैं
फिर भी वोट करते हैं या उसके खिलाफ नोटा का इस्तमाल करते हैं
आपकी ईवीम मशीन में NONE OF THE ABOVE, NOTA का गुलाबी बटन होता है
क्या आपने ग़लत उम्मीदवार देने के कारण किसी पार्टी के प्रति अपना विरोध जताया है
तीन साल से चुनावों में वोटिंग मशीन में नोटा का इस्तमाल हो रहा है
आम तौर पर चुनावों के दौरान मत देने के लिए तो प्रोत्साहित किया जाता है मगर नोटा का बटन दबाने के लिए कोई नहीं करता
लेकिन इसके बाद भी नोटा लोकप्रिय होता जा रहा है
हाल के विधानसभा चुनावों में पश्चिम बंगाल में 8,31,835 मतदाताओं ने नोटा का बटन दबाया है
कुल मतदान का डेढ प्रतिशत मतदान नोटा के जरिये हुआ है
क्या नोटा शहरी क्षेत्रों में ज्यादा लोकप्रिय हो रहा है
जब उम्मीदवार ही पसंद नहीं है और आप अपना वोट किसी विरोधी दल को नहीं देना चाहते तो आखिर किस अधिकार का इस्तमाल करेंगे
नोटा उसी का विकल्प है
प्रभात खबर ने लिखा है कि सबसे ज्यादा नोटा का प्रयोग मध्य हावडा में हुआ
यहां 4135 मतदाताओं ने नोटा का बटन दबाया है
दक्षिण हावडा में 3816 मतदाताओं ने किसी भी प्रत्याशी को वोट नहीं दिया, शिवपुर में 3132 मतदाताओं ने किसी को भी मत नहीं दिया
इतने वोटों से कोई उम्मीदवार जीत जाता है या हार जाता है
बंगाल की तरह करीब साढे आठ लाख मतदाताओं ने तमिलनाडु में नोटा तो नहीं दिया मगर यहां भी 5,57,888 मतदाताओं ने नोटा दबाया है
केरल में 1 लाख 7 हजार लोगों ने नोटा दबाया है
कायदे से हर चुनाव के पहले नोटा का प्रचार होना चाहिए कि अगर कोई दल सही उम्मीदवार न दे तो आप वोट न करें
नोटा दबाएं
आंकडों से नोटा की कामबायी की बडी तस्वीर तो नहीं दिखती मगर नोटा अपनी जगह बनाए हुए है
लाइवमिंट अखबार में प्रशांत नंदा ने लिखा है कि बिहार विधानसभा चुनाव में नोटा को 9 लाख 47 हजार 276 वोट मिले जो कुल पडे वोट का 2.5% है
भारतीय जनता पार्टी की एक सहयोगी हिंदुस्तानी आवाम मोर्चा को कुल 8 लाख 64 हजार 856 वोट मिले थे जबकि नोटा को मिलने वाले वोटों की संख्या इससे अधिक थी
2014 के लोकसभा चुनाव में करीब 60 लाख लोगों ने नोटा का विकल्प चुना
ये 21 पार्टियों को मिले वोटों से ज्यादा है
और अगर 543 सीटों पर वोटिंग पर नजर डालें तो करीब 1.1% वोटरों ने नोटा का विकल्प चुना
सबसे ज्यादा 3% लोगों ने पुडुचेरी में नोटा का बटन दबाया
आठ नौ साल की अदालती लडाई के बाद ये अधिकार आपको हासिल हुआ है
पीयूसीएल संस्था ने 2004 से इसकी लडाई लडी है
डॉक्टर विजय लक्ष्मी मोहंती रमनीत कौर ने नोटा पर एक शोध पर्चा लिखा है
2014 के लोकसभा चुनावों में पहली बार नोटा का आगाज हुआ था
इन चुनावों में बिहार में 5 लाख 81 हजार 11 मतदाताओं ने किसी दल के उम्मीदवार को पसंद नहीं किया
गुजरात में चार लाख 54 हजार 880 मतदाताओं ने नोटा का बटन दबाया
यहां तक कि वडोदरा सीट पर 18,053 मत नोटा के पडे थे
इस सीट से भी प्रधानमंत्री मोदी उम्मीदवार थे
क्या नोटा को और अधिक प्रचारित करने की जरूरत है
कई लोगों का कहना है कि नोटा बेकार है क्योंकि इससे नतीजों पर कोई फर्क नहीं पडता और राजनीतिक दल नोटा को गंभीरता से नहीं लेते है
अदालत के सामने यह सवाल आया था कि अगर कोई उम्मीदवार पसंद नहीं तो अपना मत कैसे प्रकट करेंगे
इसी के अधिकार के रूप में नोटा आया था
दुनिया के 13 मुल्कों में नोटा है
हमारे पडीसो देश बांग्लादेश में भी है
पांच राज्यों के चुनाव में 16 लाख से अधिक मतदाताओं ने नोटा का बटन दबाया है
यानी इन्हें किसी दल का कोई भी उम्मीदवार पसंद नहीं आया है
इस बार तमिलनाडु विधानसभा चुनावों के दौरान ने एक संगठन ने नोटा के लिए खूब प्रचार किया है
The Tamil Nadu Makkal Urimai Katchi (TMUK) नाम के नए संगठन ने 21 अप्रैल से अभियान चलाया कि भ्रष्ट नेताओं को वोट मत दो, नोटा को दो
तमुक के सदस्यों ने टाइम्स ऑफ इंडिया की रिपोर्टर को बताया था कि भ्रष्टाचार के कारण युवा मतदान नहीं करना चाहता है
लेकिन उसके मत की जगह कोई दूसरा न डाल दे इसलिए वोट करना भी जरूरी है
नोटा का बटन दबाने से भ्रष्ट नेताओं को सबक मिलेगा
इस संस्था का लक्ष्य था कि हर विधानसभा में जाए
काफी घुमाई फिराई की इस संस्था ने
इनका दावा था कि कई विधानसभा क्षेत्रों में नोटा के मतों की संख्या चौथे नंबर पर आएगी
तमिलनाडु में 6 लाख लोगों ने नोटा का बटन दबाया है
हमने ये तस्वीरें तमुक के फेसबुक पेज से ली है
इस पेज पर तीन हजार से अधिक फॉलोअर हैं
इन तस्वीरों से अंदाजा मिलता है कि इन लोगों ने नोटा को प्रचारित करने के लिए कितनी मेहनत की है
आदेश और अध्यादेश के चक्कर में नेशनल एंट्रेंस एलिजिबिलिटी कम एंट्रेंस टेस्ट नीट (NEET) फंस गया है
क्या सरकार ने नीट के खिलाफ अध्यादेश का कदम वाकई जमीनी हकीकत के आधार पर उठाया है या उसके सामने कृत्रिम विरोध की तस्वीर पेश की गई
10 मई को सुप्रीम कोर्ट ने आदेश दिया है कि इसी साल से नीट होगा
एक मई के एआईपीएमटी को नीट वन मान लिया गया और 24 जुलाई को नीट टू कराने के आदेश दिये गए
इस बीच संसद में और सर्वदलीय बैठक में कई दलों के सांसदों ने नीट के आदेश को निरस्त करने की मांग की
शुक्रवार के रोज केंद्रीय मंत्रिमंडल ने तय किया है कि 24 जुलाई को नीट टू होगी
हमारे सहयोगी अखिलेश शर्मा के अनुसार 1 मई को हुई नीट वन की परीक्षा बरकरार रहेगी
राज्य सरकारों को इस साल अपनी परीक्षा कराने की छूट दी गई है
यानी वो 24 जुलाई की नीट से बाहर हो गए हैं
जिन प्राइवेट मेडिकल कालेजों में सरकारी कोटा नहीं है वे अपनी परीक्षा करा सकेंगे
ये भी नीट टू से बाहर हो गए हैं
यानी ऐसे कॉलेजों को नीट के दायरे से बाहर कर दिया गया है
जिन प्राइवेट कालेज में सरकारी कोटा है वहां नीट होगी, यानी 24 जुलाई को होगी
यह छूट सिर्फ एक साल के लिए दी गई है
छात्रों की आशंका इस साल को लेकर नहीं है
अगले साल को लेकर भी है कि कहीं यह अध्यादेश नीट की व्यवस्था को समाप्त करने का तरीका तो नहीं है
उनकी समस्या ये है कि प्राइवेट मेडिकल अपनी परीक्षा तो ले लेते हैं मगर उनके यहां बहुत सी सीटें नॉन रेजिटेंड इंडियन के नाम से रख दी जाती हैं
ये सीटें बाद में अमीर और पहुंचवालों के बच्चे खरीद लेते हैं और डॉक्टर बन जाते हैं
कहीं कहीं एक-एक करोड का डोनेशन चलता है
आम छात्रों को लगा कि नीट के दायरे में प्राइवेट मेडिकल कॉलेज आने से उन सीटों पर भी उनका दावा बन सकेगा
बल्कि यह आम धारणा है कि मोटी कमाई और किसी को भी डाक्टर बना देने की रियायत के कारण प्राइवेट मेडिकल कालेजों को छूट मिलती रही है
आखिर उन प्राइवेट कॉलेजों को नीट टू की परीक्षा से बाहर क्यों किया गया है जिनमें सरकार का कोटा नहीं है
प्रसाद काथे ने मुंबई के कुछ अभिभावकों से बात की जो नीट की व्यवस्था समाप्त कर देने के पक्ष में हैं
सुप्रीम कोर्ट ने अपनी पूरी सुनवाई के दौरान इस बात पर नजर रखा कि किसी भी तरीके से प्राइवेट मेडिकल कॉलेजों को छूट न मिले
कई छात्रों से मैंने खुद भी बात की जिनका कहना है कि साधारण घर के बच्चे के पास सिर्फ सरकारी मेडिकल कॉलेज की सीट रह जाती है जबकि अमीर बच्चों के पास उनकी सीट के अलावा पैसे देकर डॉक्टर बनने का विकल्प रहता है
इसलिए केंद्र सरकार के अध्यादेश को लेकर कई राजनीतिक दलों ने एतराज जताया है
दिल्ली के मुख्यमंत्री केजरीवाल ने प्रधानमंत्री को पत्र लिखकर कहा है कि 'हम सब जानते हैं कि कई प्राइवेट कॉलेजों के एडमिशन में कितनी धांधली होती है
बडा पैसों का खेल चलता है
प्रतिभाशाली बच्चों को छोडकर पैसे वालों के बच्चों से भारी भरकम राशि लेकर उन्हें दाखिला दे दिया जाता है
इस अधिकांश पैसे का लेनदेन दो नंबर में होता है
आप से निवेदन है कि नीट को बंद करने का कोई अध्यादेश न लाया जाए नहीं तो लोगों को संदेश जाएगा कि केंद्र सरकार काला धन संचय करने वालों का साथ दे रही है
' एनसीपीने भी ऐतराज जताया है
कांग्रेस पार्टी ने भी अपनी प्रेस कांफ्रेंस में नीट की परीक्षा को निरस्त करने के अध्यादेश के खिलाफ बयान दिया है
लेकिन केंद्रीय मंत्रिमंडल ने इंडियन मेडिकल काउंसिल एक्ट और डेंटिस्ट एक्ट का सहारा लेते हुए प्राइवेट मेडिकल कॉलेजों को अपनी प्रवेश परीक्षा कराने की अनुमति दे दी है
इसके पहले केंद्र सरकार ने राज्यों के स्वास्थ्य मंत्रियों के साथ बैठक की थी जिसमें कई राज्यों ने नीट की परीक्षा को टालने के लिए कहा था
पहले कहा जा रहा था कि प्राइवेट मेडिकल कॉलेज नीट के तहत ही रहेंगे
मगर अब उन्हें भी आजादी दे दी गई है
भाषा के सवाल पर हमने पिछले प्राइम टाइम में रिसर्च किया था कि क्या प्राइवेट कॉलेज अंग्रेजी के अलावा स्थानीय भाषाओं में प्रवेश परीक्षा लेते हैं
राज्यों में सरकारी मेडिकल कॉलेज की परीक्षाएं तो अंग्रेजी के अलावा अन्य भाषाओं में होती हैं लेकिन हमने पाया कि प्राइवेट कॉलेज अंग्रेजी के अलावा किसी अन्य भाषा में इम्तहान नहीं लेते हैं
कहीं स्थानीय भाषा का सवाल उठाकर प्राइवेट मेडिकल कॉलेजों को नीट से बाहर निकालने का रास्ता तो नहीं बनाया गया
महाराष्ट्र में प्राइवेट मेडिकल कॉलेज की परीक्षा अंग्रेजी में होती है
कर्नाटक कामन एंट्रेस टेस्ट, कामेड की परीक्षा सिर्फ अंग्रेजी में होती है
कामेड के प्राइवेट मेडिकल कॉलेजों का इम्तहान होता है
उडीसा में ज्वाएंट एंट्रेंस एग्जामिनेशन होता उसमें सिर्फ अंग्रेजी में ही इम्तहान होते हैं
हरियाणा के भी कई प्राइवेट मेडिकल कॉलेज अंग्रेजी में इम्तहान लेते रहे हैं
अगर भाषा का सवाल है तो हरियाणा के रोहतक पीजीआई की प्रवेश परीक्षा अंग्रेजी में ही क्यों होती है
हिन्दी में क्यों नहीं होती
रोहतक पीजीआई के तहत तीन मेडिकल कॉलेज हैं
उडीसा में भी सरकारी कॉलेजों की परीक्षा अंग्रेजी में होती है
मोदी सरकार ने अध्यादेश लाने में देरी नहीं की लेकिन जब सुप्रीम कोर्ट नीट के बारे में सुनवाई कर रही थी और फैसले दिये जा रही थी तब मोदी सरकार के विज्ञान व प्रोद्योगिकी मंत्री डॉक्टर हर्षवर्धन ने ट्वीट कर सुप्रीम कोर्ट को बधाई दी थी
डॉक्टर हर्षवर्धन पेशे से डॉक्टर हैं
मोदी सरकार के एक मंत्री ने जिस फैसले को ऐतिहासिक बताया है उसी के खिलाफ उनकी सरकार के मंत्रिमंडल ने अध्यादेश लाने का फैसला किया
2014 में स्वास्थ्य मंत्री रहते हुए डॉक्टर हर्षवर्धन ने रंजीत राय कमेटी का गठन किया था
कमेटी ने सितंबर 2014 को अपनी रिपोर्ट पेश करते हुए कहा कि नेशनल कमिशन फार ह्यूमन रिसोर्सेस फॉर हेल्थ बिल लाने का सुझाव दिया था लेकिन कोई कदम नहीं उठाया गया
2010 में भी प्रधानमंत्री कार्यालय की ओर से एक मसौदा राज्यसभा में रखा गया था जिसके मुताबिक एमसीआई का पुनर्गठ करना था
मेडिकल काउंसिल ऑफ इंडिया को नेशनल कमिशन फॉर ह्यूमन रिसोर्सेस फॉर हेल्थ बना दिया जाए
इसका काम देश में स्वास्थ शिक्षा की व्यवस्था का एक विश्वसनीय मानक बनाना था
कई लोगों ने नीट के आदेश को मेडिकल काउंसिल ऑफ इंडिया में सुधार की शुरुआत के रूप में भी देखा था
सवाल उठ रहे थे कि एमसीआई भ्रष्टाचार को लेकर सवालों के घेरे में रहती है वो जब इम्तहान लेगी तो संदेह फिर से उठेंगे
मशहूर वकील राजीव धवन ने दि वायर नाम की वेबसाइट पर लिखे अपने लेख में यह सवाल उठाया है
राजीव धवन का कहना है कि आप पूरी तरह भरोसा नहीं कर सकते कि सरकार जो इम्तहान कराएगी वो सही ही होगी
मध्यप्रदेश में व्यापम घोटाला सबके सामने है
वहां किस तरह सरकारी अधिकारियों और नेताओं ने मिलकर फर्जी एडमिशन कराए ये सबने देखा है
धवन का तर्क है कि मनिपाल जैसे प्राइवेट कॉलेज की परीक्षा पर सवाल नहीं उठा है
धवन ने मणिपाल को प्रसिद्ध और ईमानदार कहा है
TMA pai(2002) केस में 11 जजों ने फैसला दिया
उस फैसले में कहा गया था कि सिर्फ सरकार ही स्कूल और कॉलेजों की शिक्षा समस्या का हल नहीं कर सकती है, इसके लिए public private partnership की जरूरत है
बगैर सरकारी मदद के चलने वाले प्राइवेट कॉलेजों को दाखिले से लेकर फीस के मामले में आजादी होगी
सुप्रीम कोर्ट ने 10 मई की सुनवाई में साफ किया है कि पहली नजर में ये नहीं साबित हो रहा है कि NEET के लागू होने से राज्य के अधिकारों या अल्पसंख्यक संस्थानों के अधिकारों पर प्रभाव पडेगा
क्योंकि NEET सिर्फ अपनी मेरिट लिस्ट जारी करके राज्यों को देगा और वो अपने नियमों के हिसाब से, डोमिसाइल के हिसाब से, अल्पसंख्यक और आरक्षण के हिसाब से छात्रों को दाखिला दे सकते हैं
जो भी सवाल उठे हैं वो सभी सुप्रीम कोर्ट की सुनवाई के दौरान उठे हैं
कुछ लोगों ने यह जरूर कहा कि नीट अच्छी व्यवस्था है इसे अगले साल से लागू किया जाना चाहिए था मगर क्या वाकई छात्रों के बीच नीट को लेकर नाराजगी है
या नाराजगी की कहानी गढी गई है
आप आरक्षण के पक्ष में हो सकते हैं या खिलाफ हो सकते हैं, इसमें कोई समस्या नहीं है
समस्या तब होती है जब आप अपनी बात को गलत तथ्यों के साथ रखते हैं
एक मेडिकल की छात्रा रही हूं, थोडा सा 'करेक्ट' कर सकती हूं
एक मेडिकल संस्थान में दाखिले के बाद सभी को एक ही तरह की परीक्षा देनी होती है
सभी के लिए उसे पास करने का 'क्राइटेरिया' भी समान होता है
मतलब जितने भी विद्यार्थी हैं, वे जब डिग्री लेते हैं तो समान होते हैं
किसी के नंबर कम, ज्यादा हो सकते हैं लेकिन वे इलाज करने के काबिल होते हैं
इसलिए 'आरक्षण वाला डॉक्टर' एक दुष्प्रचार है
आरक्षण वाला डॉक्टर कोई नहीं होता
उससे पहले जब आप एडमिशन के लिए टेस्ट दे रहे होते हैं तो जरूर आरक्षण होता है
एक जनरल कैंडिडेट को पता है कि उसके पास कितनी सीट हैं जिन पर उसे मुकाबला करना है
परीक्षा के नतीजे आने के बाद आरक्षण को दोष देना बहुत सामान्य प्रतिक्रिया है
आपको एक जनरल कैंडिडेट ने पछाडा है, लेकिन आप खुद की आरक्षण वाले से तुलना करने लगते हैं
आरक्षण वाले आपसे कम नंबर जरूर लाते हैं प्रवेश परीक्षा में, लेकिन उनके लिए भी न्यूनतम सीमा रखी गई है
जनरल के लिए क्वालीफाइंग 50% है और आरक्षित के लिए 40% , इसलिए ऐसा कभी नहीं होता कि 3-4 नंबर लाने वाला उम्मीदवार डॉक्टर बनने चला है
आप इस बात को सीबीएसई की वेबसाइट पर पढकर तसल्ली कर सकते हैं
यह बात मैंने सीबीएसई-पीएमटी परीक्षा के हिसाब से कही है
वैसे भी इस दौर में जब राज्य परीक्षाओं में इतना घपला हो, प्राइवेट मेडिकल कॉलेजों की बाढ हो, तब आप कैसे सिर्फ आरक्षण को अपने साथ हुए अन्याय के लिए दोषी ठहरा सकते हैं
UPSC में पहली रैंक टीना डाबी ने ली है
वह एक आरक्षित समाज से आती हैं
लेकिन एक लडके अंकित का कहना है कि उसके नंबर टीना से ज्यादा थे पहले पेपर में
लेकिन अंकित को जनरल वाले ने पछाडा है, टीना डाबी ने नहीं
यह बात भी सच है कि टीना अगर जनरल से अपना फॉर्म भरतीं तो उनका एडमिशन नहीं होता
दूसरा यह भी होता है कि कई बार आपके नंबर नेगेटिव मार्किंग में कट जाते हैं, दूसरा कैंडिडेट उन सवालों को अटेम्पट ही नहीं करता तो आखिर में उसके नंबर आपसे ज्यादा बन जाते हैं
दरअसल, ऐसे कई सवाल हैं जो दोनों को ही नहीं आते हैं
इससे आप दोनों ही नालायक नहीं साबित हुए
लेकिन संसाधन कम हैं तो परीक्षा इसी तरह ली जा सकती है
आपको यह नहीं भूलना चाहिए कि आरक्षित सीटों पर भी कितना कम्पटीशन है
UPSC या PMT में लाखों लोग अप्लाई करते हैं जो आरक्षित समाज से होते हैं
हर पिछडे या दलित को नौकरी या दाखिल नहीं मिल जाता
आरक्षण का विरोध तब करना चाहिए जब वह आपको मिल रहा हो, लेकिन तब कोई आदर्शवाद आप में नहीं जागता
आरक्षण का पक्ष लेते हुए भी वे अच्छे लगते हैं जिन्हें आरक्षण नहीं मिला लेकिन वे किसी पिछडे, दबे-कुचले इंसान का भला होते हुए देख खुश हैं
(सर्वप्रिया सांगवान एनडीटीवी में एडिटोरियल प्रोड्यूसर हैं) डिस्क्लेमर (अस्वीकरण) : इस आलेख में व्यक्त किए गए विचार लेखक के निजी विचार हैं
भाजपा को असम में जो मिला है, इसे केवल सीटों और बहुमत से नहीं समझा जा सकता
इसे समझने के लिए असम से उत्‍तर भारत के उस ‘देश’ की ओर जाना होगा, जहां कुछ महीने पहले बेमेल गठबंधन ने उसे बुरी तरह से पटक दिया था
अगर भाजपा ने कोई आत्‍ममंथन किया होगा, तो पूरे विश्‍वास से कहा जा सकता है कि उसका एक ही निष्‍कर्ष रहा होगा  ‘आत्‍महत्‍या’
बिहार में भाजपा ने अपना प्रचार विकास और सुशासन से बेहद सधे ढंग से शुरू किया था
लालू और नीतीश के मिलने के बाद यह नीति एकदम सही दिशा में बढ़ रही थी कि तभी गिरिराज सिंह की पाकिस्‍तान नीति और संघ प्रमुख मोहन भागवत की आरक्षण नीति के कारण उसे भारी नुकसान उठाना पड़ा
भाजपा की सुशासन नीति इस कदर पटरी से उतरी कि उसे गौमाता की शरण में जाना पड़ा
इस तरह सुशासन से शुरू हुआ सफर गौमाता पर जाकर थमा ... इसे आसान भाषा में समझिए कि जनता ने अपने जाने-पहचाने चेहरे को प्राथमिकता दी, उन पर जो उसे हर दिन नई सलाह दे रहे थे
भाजपा को इस जीत की बधाई देते हुए हमें इस बात को प्रमुखता से रखना चाहिए कि उनके प्रबंधकों ने असम चुनाव में बिहार को नहीं दुहराया
असम में न केवल हिंसा और विवाद की भाषा से परहेज किया गया बल्कि प्रधानमंत्री नरेंद्र मोदी और अध्‍यक्ष अमित शाह के दौरे और बयान संतुलित रहे, जबकि बिहार में प्रधानमंत्री के अत्‍यधिक दौरे भीड़ तो खींचते थे लेकिन उन्‍होंने वोट जुटाने में किसी किस्‍म का योगदान नहीं दिया
भाजपा ने इसकी सीख को असम में लागू किया
हालांकि यहां यह बात कहते हुए हम प्रधानमंत्री की सोमालिया वाली टिप्‍पणी को खारिज नहीं कर सकते, लेकिन कम से कम असम में ऐसा कोई विवाद नहीं पैदा करने से भाजपा को लाभ ही हुआ
असम में भाजपा सुशासन और मुख्‍यमंत्री तरुण गोगोई के 15 बरस पुराने राज पर हमले पर ही अपना ध्‍यान केंद्रित किए रही
स्‍थानीय चेहरों को नेत़त्‍व दिया गया
बिहार की तरह यहां कौन बनेगा मुख्‍यमंत्री की अटकलों और गुटबाजी के लिए समय नहीं दिया गया
इस तरह भाजपा ने थके हुए दिखने वाले और चुनाव से पहले से हार मानने की मुद्रा में आ चुके मुख्‍यमंत्री गोगोई के खिलाफ बिना वजह की चीजों से विवाद पैदा नहीं करने और धार्मिक मामलों से दूर रहने का सराहनीय फैसला किया
इस किताब को उनके रिटायरमेंट की घोषणा के रूप में लिया गया
यह किताब उनके मुख्यमंत्री कार्यकाल के लेखे-जोखे के रूप में लिखी गई थी और उन्होंने यह भी उल्लेख किया था कि चुनावी वादों को पूरा करना हमेशा संभव नहीं होता है
क्‍या ऐसे संकेतों ने भाजपा को आश्‍वस्‍त किया कि वह किसी भी तरह के आक्रामक और हिंसात्‍मक रवैए से दूर रहे
वैसे अब असम बीत चुका है
इस जीत से भाजपा ‘घर’ क्‍या ले जाएगी, यक्ष प्रश्‍न यही है, क्‍योंकि उप्र के चुनाव बहुत दूर नहीं है
वहां नेताओं का चयन जिन योग्‍यताओं के आधार पर अभी किया गया है, वह हमें बहुत आश्‍वस्‍त नहीं करता, इसलिए इस वक्‍त जश्‍न में डूबे नेताओं को एक बात अच्‍छे से समझनी चाहिए कि जिस भारत माता के नाम पर पिछले दिनों देश-विदेश में बवाल मचा रहा, उसी भारत माता ने असम के रूप में भाजपा को स्‍पष्‍ट संकेत दिया है कि वह चाहती क्‍या है
उसकी अभिलाषा क्‍या है
जिनमें वह सांस लेती है, उसकी संतानों के असली प्रश्‍न क्‍या हैं ... उनकी चिंता केवल उन्‍हें नहीं दी जा सकती जो अपने पुरखों और विरासतों की ‘नॉस्‍टेल्जिया’ में उलझे रहें
असम की जीत एक सम और स्‍पष्‍ट जनादेश है कि भारत माता क्‍या चाहती है ... . और जो मां चाहती है.. उसे समझना और उस पर चलना भाजपा के साथ ही हम सबकी भी जिम्‍मेदारी है
पांच राज्य-असम, पश्चिम बंगाल, केरल, तमिलनाडु, पुदुच्चेरी के जनादेश नई सियासी फिज़ा तैयार करेंगे
इसमें असम ही एकमात्र राज्य है जिसके नतीजे कांग्रेस और बीजेपी दोनों के आला नेताओं की सियासत के लिए सबसे अधिक काम के होंगे
हमारे देश में किस तरह के फिल्म सेंसर बोर्ड प्रमुख की ज़रूरत है, कविता लिखकर बता रहे हैं रवीश कुमार ... "जो बनी हुई फ़िल्मों से कांट-छांटकर, फिर से एक नई फ़िल्म बना दे ... नाम काटे, सीन काटे, काटे कुल तड़खाजा ... ऐसी-ऐसी फ़िल्म बना दे, भागे फ़रहा और फ़रहान खोल के दरवाज़ा ... "-जैसा उन्‍होंने एनडीटीवी की राधिका अय्यर को लंदन में बताया बहुत सालों तक मेरा ये मानना रहा कि विप्रो बड़ी कम्पनी के साथ-साथ नैतिकता और समानता का सम्मान करने वाली कम्पनी होगी
मैं कम्पनी में यूरोप में  BPO सेल्स हेड से लेकर प्रोडक्ट मार्केटिंग हेड तक की कई भूमिकाओं को निभाने सफल रही और कई परफॉरमेंस पुरुस्कार भी लिए
इसीलिए ये मेरे लिए एक सदमे से कम नहीं था जब मैंने 2011 के शुरू में जाना कि मुझे मेरे पुरुष सहकर्मियों की तुलना में आधा वेतन मिलता है
जब मैंने ये मुद्दा विप्रो के एचआर और विप्रो लीडरशिप टीम के समक्ष रखा तभी से मेरा विप्रो में समान वेतन और लिंगभेद के खिलाफ संघर्ष शुरू हो गया था
जबकि लिंगभेद के मेरे सबसे बुरे अनुभव तो मुझे नवंबर 2013 और जनवरी 2014 में हुए
नवंबर 2013 हेलसिंकी में एक वित्त कार्यशाला मैंने अकेले सफलतापूर्वक पूरी की
मैंने नॉर्डिक देश में कम्पनी के ग्राहक से विप्रो की पहली डील हासिल कर ली
उपलब्धि की खुशी से सराबोर कार्यशाला से बाहर आते समय कम्पनी के ही एक सहकर्मी ने मुझ पर  डील का "लैटर ऑफ इंटेंट" हासिल करने के लिए "मैनुपुलेटिव बिच" होने का आरोप लगा दिया
मुझे याद है कि किस तरह से उस शाम में अकेली और रोती हुई होटल पहुंची थी
इसी के जैसी एक और घटना दो महीने बाद हुई जब मैं एक 100 मिलियन डॉलर वाली बड़ी निविदा के लिए काम कर रही थी 
मैं अपने काम में सफलता के लिए जी तोड़ मेहनत कर रही थी
कम्पनी के एक वाइस प्रेसिडेंट ने सारे सहकर्मियों के सामने  सेक्सिस्ट इशारे  करते हुए टिप्पणी की कि मैं अपनी क्षमताओं के अलावा कुछ और इस्तेमाल कर रही हूं
सही माध्यम  से की गई मेरी लोकपाल शिकायतों को "यू के ट्रायबूनल" ने इसे "एक्ट ऑफ वेंडालिज़म" यानि एक तरह की गुण्डागर्दी करार दिया
जैसे ही मैंने जाना कि मेरे पुरुष  सहकर्मियों की तुलना में बहुत कम वेतन मिलता है तभी से मैंने अपना वेतन सही करने के लिए बोलना शुरु कर दिया था और जब मैंने महसूस किया कि विप्रो में अब मेरी कोई सुनवाई नहीं होगी और यहां मेरी सारी संभावनाएं खत्म हो गई हैं, मुझे कोर्ट जाने का फैसला लेना पड़ा
इस मामले में ऑफिस के बहुत से महिला और पुरुष सहकर्मी मेरे साथ हैं
कुछ मेरे साथ जो हुआ उस पर  चिंतित थे जबकि ज्यादातर हमेशा से मेरे सम्पर्क में रहे और मेरी जीत पर खुश भी हुए
लीडरशिप टीम की दो महिलाओं से मैंने बड़ी उम्मीद से  मदद मांगी उन्होंने भी मेरे दावों को खारिज कर दिया, यहां तक कि मेरी मुसीबतों के लिए भी जिम्मेदार बन गईं
नारी समानता के इस मुद्दे पर उनकी भूमिका बड़ी भयावह रही
मेरी इस जंग का मेरी सेहत पर बहुत बुरा असर हुआ जिस कम्पनी को मैनें दस साल तक अपने घर जैसा समझा उसी के धोखे से मैं टूट सी गई थी
साफ था कि विप्रो का मेरी परेशानियों को वैध मानने का कोई इरादा नहीं था
मेरे पास खुद को साबित करने के लिए कोर्ट जाने के अलावा कोई रास्ता नहीं बचा था
ऐसे पुरुष प्रधान उद्योग में लिंगभेदी नजरियों का होना और उन्हें चुनौती न मिल पाना आम बात है
मुझे इससे मतलब नहीं था कि मैं किसी बड़ी संस्था से जूझ रही हूं, मेरे लिए अब वो बड़ी रही भी नहीं थी
उनके लिए सारा सम्मान जा चुका था 
उस पर मेरे पास अपने लिए काफी सबूत थे और मुझे विश्वास था कि मैं जीत ही जाऊंगी
विप्रो ने कम्पनी के हितों के विपरीत एक वरिष्ठ पुरुष सहकर्मी के साथ संबंधों को जाहिर ना करने का हवाला दे कर मुझे निकाल दिया
ट्रिब्यूनल ने मेरे संबंधों को " जाहिर न करने" के मामले को गंभीरता से लिया, जबकि वास्तव में मैंने उसे घोषित किया था
मेरे वकीलों ने मुझे सलाह दी कि मैं मामले के इस पक्ष में विस्तार से टिप्पणी नहीं करूं
मैं नये कार्यक्षेत्र में उतरने वाली नई नारियों से ये कहना चाहती हूं कि पहले पड़ताल कर लें
जिस कम्पनी में काम करने जा रहीं हैं उसके बारे में जितना जान सकें जान लें
भेदभाव या प्रताड़ना संबंधी जानकारी के लिए ऑनलाइन सर्च करें
कम्पनी के बारे में अपने मित्रों से पूछें,  विशेषतौर पर ये जरुर पता करें कि क्या कम्पनी की अन्य महिलाओं की तरक्की के लिए सिफारिश की जा सकती है
कम्पनी मार्केटिंग या पुरुस्कारों की बातों में न आएं क्योंकि मेरा अनुभव ये रहा है कि ऐसे पुरुस्कारों का कोई अर्थ नहीं है
मैं यहां ये कहना चाहती हूं कि कानूनी लड़ाई जीतना मेरे लिए  एक अध्याय  खत्म होना है
लेकिन इससे शुरुआत होती है एक लंबी और सार्थक परिचर्चाओं की जिनमें मैं महिलाओं के कार्यक्षेत्र में भेदभाव जैसे मुद्दों पर उनकी आवाज बन सकूं
इसमें समान वेतन, उच्च पदों पर महिलाओं की भागीदारी , जाने अनजाने पक्षपात, आदि मुद्दे भी शामिल हैं
महज इत्तेफाक से मुझे पता चला कि मुझे पुरुष सहकर्मियों की तुलना में आधा वेतन मिलता था महिलाओं के साथ  वेतन में ये अपारदर्शिता एक आम  बात है
मैं नहीं चाहती कि महीलाएं अपने सपने और महत्वाकांक्षाएं  छोड़ें
मै उनसे निवेदन करूंगी कि वे अपना एक मार्गदर्शकों का नेटवर्क बनाएं जिसमें महिला और पुरुष दोनों हों, चुनौतियां पहचानते हों और सलाह देने के लिए तैयार हों
  मैं महिलाओं से कहूंगी कि अन्य महिलाओं को सपोर्ट करें
और उच्च पदों पर पहुंच कर हम उन लोगों की सहायता करना ना भूलें जो हमारे समकक्ष आने के लिए समान रूप से प्रतिभाशाली हैं 
ये मुद्दा भारत जैसे आउटसोर्सिंग उद्योग करने वाले देश के लिए बहुत जरुरी है
हम नहीं चाहेंगे कि एक बुरा अनुभव पूरी की पूरी आई टी इंडस्ट्री की छवि खराब कर दे
अगर ऐसाहो गया तो ये बहुत बुरा होगा
वैश्विक संस्थाएं, जो आउटसोर्सिंग  सर्विस प्रोवाइडर्स को काम सौंपती हैं, समान रोजगार अवसर कानून द्वारा नियंत्रित होती हैं  और महिलाओं के प्रति भेदभाव और प्रताड़ना जैसे मामलों के प्रति बहुत ही संवेदनशील होती हैं
कानून और ग्राहक संवेदनशीलता का मिश्रण ही कम्पनियों को बजाए मामलों को दबाने के त्वरित एवं सही कदम उठाने के लिए प्रेरित कर सकेंगीं
नारी प्रताड़ना का एक कानूनी मामला प्रतिष्ठा को लम्बे समय के लिए खराब कर देता है
कम से कम मै तो अपनी लड़की को ऐसी प्रतिष्ठा वाली कम्पनी में नहीं भेजुंगी
(श्रेया उल्की एक वरिष्ठ बिज़नेस लीडर और समान वेतन अभियानकर्ता हैं
) डिस्क्लेमर (अस्वीकरण) : इस आलेख में व्यक्त किए गए विचार लेखक के निजी विचार हैं
हम एक ऐसे समाज में रहते हैं जहां रोज दूसरे के दुःख के बारे में सुनते रहते हैं
दुःख सुनकर खुद दुखी हो जाते हैं
जरूरत पडने पर डंडा और झंडा लेकर प्रदर्शन करने के लिए खडे हो जाते हैं
अपने आपको दिखाने की कोशिश करते हैं कि हम सब एक सभ्य समाज के हिस्सा हैं, लेकिन असलियत में जब ऐसी घटना हमारे आसपास होती है तो शायद हम आगे आकर उसे रोकने की कोशिश नहीं करते हैं
उस वक्त पीडित का दुःख हमको दिखाई नहीं देता है
केरल के एर्नाकुलम जिले के पेरूम्बवूर में एक कानून की विद्यार्थी की हत्या हो गई है
जरा सोचिए एक छात्रा आगे जाकर वकील बनना चाहती है, अपना मां के सपनों को साकार करना चाहती है लेकिन उसका सपना पूरा नहीं हो पाता है
28 अप्रैल को जब वह अपने  इम्तिहान की तैयारियां कर रही थी तो घर में घुसकर कोई उसका बुरी तरह हत्या कर देता है
यह लडकी जरूर चिल्लाई होगी, चीखी होगी लेकिन मदद करने के लिए कोई नहीं आया
जब उसकी मां कुछ देर बाद यह उम्मीद करके घर पहुंचती है कि उसकी बेटी सही सलामत होगी, तब उसे बेटी का वह शरीर नजर आता है जिसके बारे कोई भी मां सपने में भी नहीं सोच सकती
उसकी बेटी की नृशंस हत्या देखकर वह मदद के लिए चिल्लाती है लेकिन इस दलित मां की आवाज आसपास के लोगों को मदद करने के लिए मजबूर नहीं कर सकी
फिर वही, जो अधिकांश दलितों के साथ होता है
पुलिस कुछ समय के बाद वहां पहुंचती है लेकिन अपने मोबाइल की लाइट से घटनास्थल की रिकॉर्डिंग करके ले जाती है
जरा सोचिए अगर यह घटना किसी प्रभावशाली व्यक्ति के साथ होती तो क्या पुलिस इस तरह का व्यवहार करती?
  शायद नहीं
यह मामला सिर्फ यहीं खत्म नहीं होता है
डेक्कन क्रॉनिकल में छपा है कि इस लडकी का पोस्ट मार्टम में भी किसी डॉक्टर ने नहीं बल्कि किसी पोस्ट ग्रेजुएट छात्र ने किया
कई जगह यह छपा है
इस घटना से पहले भी पीडित के साथ कई बार छेडछाड की कोशिश की गई थी
पुलिस में शिकायत के बावजूद भी पुलिस की तरफ से कोई कदम नहीं उठाया गया
सिर्फ इतना ही नहीं, इस दलित परिवार के साथ निरंतर अन्याय हो रहा था
डेक्कन क्रॉनिकल में यह भी छपा है कि आसपास के लोगों ने उसको परिवार का बहिष्कार कर दिया था
इस बहिष्कार की वजह से इस परिवार को कठिनाई का सामना करना पडता था
पानी के लिए आसपास के कुएं  इस्तेमाल करने की इजाज़त नहीं थी
पीने का पानी लाने के लिए करीब एक किलोमीटर जाना पडता था
सिर्फ आम लोग ही नहीं मीडिया ने भी इस घटना को गंभीरता से नहीं लिया
स्थानीय न्यूज पेपरों में इस घटना कहीं कोने में छुपा दिया गया था
सिर्फ इतना ही नहीं हमेशा की तरह इस घटना को लेकर राजनीति भी की गई, आरोप-प्रत्यारोप की राजनीति
संसद में भी यह घटना गूंज उठी
सामाजिक न्याय मंत्री थवर चंद गहलोत ने संसद में एक रिपोर्ट पेश की जिसमें राज्य सरकार और पुलिस को जिम्मेदार माना गया है
केरल में रैली के दौरान प्रधानमंत्री नरेंद्र मोदी ने भी इस घटना का जिक्र करते हुए राज्य सरकार को दोषी ठहराया
करीब 15 दिन बीत चुके हैं लेकिन कुछ नहीं हुआ
हत्यारा अभी तक पकड में नहीं आया है
पुलिस का कहना है कि वह अपना काम कर रही है
गुरुवार को इस घटना को लेकर दिल्ली के केरल भवन के सामने कई एनजीओ और दलित संस्थाओं ने प्रदर्शन किया
  पुलिस और सरकार के रवैया को लेकर सवाल उठाए गए
नुक्कड नाटक के जरिए लोगों तक संदेश पहुंचाने की कोशिश की गई
सिर्फ यह एक घटना नहीं दलितों के साथ कई ऐसी घटनाएं होती रहती हैं
  NCRB आंकड़े के अनुसार 2014 में करीब 47,000 औरतें हिंसा की शिकार हुई हैं
रोज दलितों के साथ ऐसी घटनाएं होती रहती हैं
समाज के सामने ऐसी घटनाएं होती रहती हैं लेकिन सब चुप रहते हैं
यह चुप्पी कब तक?
(सुशील कुमार महापात्रा एनडीटीवी इंडिया के चीफ गेस्ट कॉर्डिनेटर हैं) डिस्क्लेमर (अस्वीकरण) : इस आलेख में व्यक्त किए गए विचार लेखक के निजी विचार हैं
राज्य सभा के सांसद और बीजेपी नेता सुब्रमणियन स्वामी ने भारतीय रिजर्व बैंक के गर्वनर रघुराम राजन के बारे में कहा है कि उन्हें वापस शिकागो भेज देना चाहिए
स्वामी का कहना है कि बढी हुई ब्याज दरों ने उद्योग-धंधे चौपट कर दिये
राजन की आलोचना तो ठीक है लेकिन अगर स्वामी जी की दूसरी बात ठीक है कि राजन के फैसले से उद्योग धंधे चौपट हो गए तो फिर वित्त मंत्री की बात को कैसे सही मान लें कि भारत की अर्थव्यवस्था काफी तेजी से बढ रही है
अब दो बातों में से एक ही बात हो सकती है
या तो उद्योग धंधे चौपट हो गए या फिर अर्थव्यवस्था तेजी से बढ रही है
राजनीति भी डीएमके और एआईडीएमके वाले विज्ञापन की तरह हो गई है
भारतीय रिजर्व बैंक के गर्वनर रघुराम राजन ने 6, अगस्त, 2013 को अपना पद संभाला था
आते ही उन्होंने तीन बार रेपो रेट में बढोतरी कर दी
उसके बाद पांच बार घटाया भी है
इस वक्त रेपो रेट 6.50 प्रतिशत है
जब उन्होंने ऑफिस संभाला था तब रेपो रेट 7.50 प्रतिशत थी
यह बहस चलती रहती है कि राजन अगर रेपो रेट और कम कर देते तो बैंकों के पास कर्ज देने के लिए और अधिक पैसे होते लेकिन कुछ का कहना है कि बैंकों से कर्ज का उठान बहुत कम है
बैंक खुद संकट के दौर से गुजर रहे हैं
यह एक लंबी बहस है इसलिए विस्तार से नहीं बता रहा
हाल ही में रघुराम राजन ने भारतीय अर्थव्यवस्था को दुनिया में अंधों में काना राजा कह दिया था
इस बयान की सरकार के कई मंत्रियों ने आलोचना भी की
बाद में राजन ने अफसोस प्रकट किया था
आप जानते हैं इस साल सितंबर में राजन का कार्यकाल खत्म हो रहा है
उनका कार्यकाल बढेगा या कोई और आएगा, इसे लेकर खींचतान तो चलेगी
स्वामी ने नवंबर 2015 में केंद्र सरकार को काला धन वापस लाने के लिए छह सुझावों वाले पत्र लिखे थे
तब स्वामी ने कहा था कि जो रास्ता वित्त मंत्री ने अपनाया है उससे कालाधन कभी वापस नहीं आ सकता
तब स्वामी ने यह भी कहा था कि अगर उन्हें वित्त मंत्री बनाया जाए तो छह महीने में महंगाई कम कर सकते हैं
बुधवार को वित्त मंत्री ने राज्य सभा में सुब्रहमण्यिन स्वामी की समझ की तारीफ करते हुए कहा कि वे एक जाने माने अर्थशास्त्री हैं
राज्य सभा सांसद स्वामी को किसी प्रोत्साहन की जरूरत तो नहीं मगर हो सकता है कि वे वित्त मंत्री की तारीफ से बुलंद होकर राजन को शिकागो भेजने की बात कर बैठे हों
रघुराम राजन यूनिवर्सिटी ऑफ शिकागो में प्रोफेसर रह चुके हैं
हमारी राजनीति अगर विज्ञापनों और प्रबंधन पर इस कदर निर्भर होने लगेगी तो वही होगा जो तमिलनाडु में हुआ है
राजनीतिक दलों से अपील है कि वे जब भी विज्ञापन बनवाएं, एजेंसी से क्लियर कर लें कि जो एक्टर काम करेगा वो विरोधी दल के चुनावी विज्ञापन में काम तो नहीं कर चुका है
दरअसल सारा कुछ विज्ञापनों पर इतना निर्भर हो गया है कि ऐसी ग़लती स्वाभाविक है
तमिलनाडु में तो आप जानते ही हैं कि वहां की पार्टियां जनता को टेबल फैन से लेकर मंगलसूत्र और टीवी तक देती हैं
यही हाल रहा तो एक दिन पार्टियों के दफ्तर में किराना स्टोर खुल जाएगा कि जो लेना है ले लो
फिर राजनीतिक दल के नेता नेतागीरी छोडकर दुकान पर बैठ जाएंगे और साबुन तेल के बदले ग्राहक से वोट मांगने लगेंगे
हमारे देश में हंगामों का एक भौगौलिक आधार है
हमारे यहां हंगामा सिर्फ यूपी, बिहार और दिल्ली को लेकर होता है
तमिलनाडु और केरल की बात ही नहीं होती
67 साल की कस्तुरी पाती तमिलनाडु की जानी-मानी कलाकार हैं
टीवी सीरियलों में खूब आती हैं
कस्तुरी जी ने डीएमके के लिए विज्ञापन किया है और अन्ना द्रमुक के लिए भी विज्ञापन किया है
अगर आप वोटर हैं तो आपको यह विज्ञापन देखने के बाद पता ही नहीं चलेगा कि किसे वोट दें और किससे क्या मांगे
जीटी कस्तुरी अन्ना द्रमुक के वीडियो में जयललिता की खूब तारीफ कर रही हैं
जयललिता के अम्मा अन्नधनम योजना की तारीफ करती हुई कहती हैं कि अम्मा मंदिरों में मुफ्त का खाना खिलाती हैं
डीएमके के वीडियो में कस्तुरी जी व्यंग्य कर रही हैं कि जयललिता राज्य में हेलिकॉप्टर से दौरा कर रही हैं
वे इतनी घमंडी हो गई हैं कि ग़रीब लोगों से कट गई हैं
मजेदार बात है कि कस्तुरी जी ने कहा कि उन्हें पता ही नहीं चला कि वे दो अलग-अलग पार्टियों के लिए प्रचार कर रही हैं
उन्हें बताया गया कि एक लघु फिल्म के लिए शूटिंग हो रही है
डीएमके ने अलग शूट के लिए बुलाया
मैंने कहा भी कि मैंने अम्मा कैंटीन का विज्ञापन किया लेकिन मुझे लेकर कंप्टीशन हो गया
एक विज्ञापन के लिए 1500 और एक वीडियो के 1000 रुपये ही मिले
पैसा तो बहुत कम मिला
दोनों दलों ने कास्टिंग एजेंट को दोषी ठहराया है
अगर आप किसी राजनीतिक दल के प्रबंधक हैं तो चेक कर लीजिए कि विज्ञापन बनाने वाली टीम कहीं दूसरी पार्टी के लिए तो काम नहीं करती है
देश के उद्योग और व्यापार मंडल यानी एसोचैम ने सूखे के कारण अर्थव्यवस्था के 'भट्ठा' बैठ जाने की चेतावनी दे दी है
एसोचैम के हिसाब से अर्थव्यवस्था पर साढ़े छह लाख करोड़ रुपयेू  का अतिरिक्त बोझ पड़ने का अंदेशा है
दस राज्यों के 33 करोड़ लोगों के लिए रोटी-पानी और इलाज के लिए राहत पर एक माह में एक लाख करोड़ रुपए का खर्च बताया गया है
यह रिपोर्ट संकट की भयावहता को बता रही है
साथ ही यह भी बता रही है कि आने वाले वर्षों में जीडीपी के सारे अनुमान खामाख्याली साबित हो सकते हैं
सूखा राहत कोष के आकार का अनुमान आसान हो गया अदालती निर्देश हैं कि केंद्र सरकार को सूखा राहत कोष बनाना चाहिए
अब तक इसका हिसाब ही नहीं लग पाया था कि केंद्र सरकार इस कोष के लिए कितनी रकम निकाले
एसोचैम की रिपोर्ट ने इस काम में  मदद की है
दस राज्यों के 256 जिलों में हाहाकार कर रहे 33 करोड लोगों को राहत के लिए हर महीने एक लाख करोड़ रुपए की राहत चाहिए
इससे शहरों पर एक अलग तरह का संकट आ गया है
इस बारे में हमारे पास कोई अध्ययन और योजना है ही नहीं
सिर्फ एक उम्मीद है कि महीने भर बाद पानी बरसेगा और सब ठीक हो जाएगा
इसके लिए मौसम विभाग के जरिए कहलवाया जा रहा है कि बारिश जल्दी आने वाली है और खूब पानी बरसने वाला है
लेकिन क्या यह अनुमानित खूब बारिश समस्या का समाधान कर देगी?
क्या हमने बारिश के पानी का इस्तेमाल करने का इंतजाम कर लिया है
अगर अच्छी बारिश हुई तो क्या सूरत बनेगी मौसम विभाग का अनुमान है कि इस बार जल्दी बारिश होगी और अच्छी बारिश होगी
सरकारी अनुमान सामान्य से छह फीसदी ज्यादा बारिश का है
पुराना अनुभव है कि सामान्य वर्षा में भी हम बाढ़ की समस्या से घिर जाते हैं
वैसी सूरत में ज्यादा बारिश क्या गुल खिलाएगी?
हमें इस बात को नजरअंदाज नहीं करना चाहिए कि इस बीच बारिश के पानी को बांधों और तालाबों में रोककर रखने का इंतजाम हीलाहवाली का शिकार हो चुका है
पिछले दो-तीन साल से देश के बड़े बांधों में गाद यानी मिट्टी निकालने तक का काम ढंग से होता नहीं दिखा
यानी अच्छी बारिश के पानी को जमा करने लायक 'बर्तनों' तक का इंतजाम इस साल नहीं हो पाया है
इस तरह अगले महीने अच्छी बारिश में बाढ़ की समस्या खड़ी होने का अंदेशा हमारे सिर पर आकर खड़ा है
केंद्रीय स्तर पर और प्रदेशों के स्तर पर बाढ़ नियंत्रण के जो काम हर साल मई के महीने में शुरू हो जाया करते थे, वे कहीं होते नहीं दिख रहे हैं
क्यों नहीं दिख रहे हैं? इसके मुख्य कारण ये समझ में आ रहे हैं
अध्ययन, नीतियां और योजनाएं गायब लगातार दूसरे साल सूखे के बावजूद हमारे पास समस्या को समझने के लिए विश्वसनीय तथ्य एकत्रित नहीं हो पाए
पिछले दिनों में हमने सिर्फ नारे जमा किए
तथ्य होते तो विशेषज्ञ समूह सिफारिशें कर पाते
तब नई जल नीति बन पाती और फिर योजनाएं बन पातीं
वैसे जल विज्ञान के विशेषज्ञ बार-बार इशारा कर रहे हैं कि जल प्रबंधन बड़े खर्च का काम है
जल प्रबंधन की योजनाओं के लिए बजट में पर्याप्त प्रावधान होते तभी कोई योजना बनाने की हिम्मत जुटा पाता
हालात से निपटने के लिए अभी से जुटना पड़ेगा भले ही आने वाले दो साल में दिखाने लायक कुछ भी नया करने की गुंजाइश न बची हो लेकिन उसके आगे की भयावह स्थितियों से निपटने के लिए तो अभी से लगना पड़ेगा
मानसून आने के एक महीने पहले हम अच्छी वर्षा की खुशफहमी में रह सकते हैं लेकिन जब बाढ़ की तबाही मचाता हुआ बारिश का पानी समुद्र में वापस जा रहा होगा तब हमारे पास कहने के लिए क्या तर्क होगा
इसीलिए सुझाव है कि इस बीच जल्द ही समस्या से संबधित तथ्यों को जमा करने के काम पर लग जाएं
देर भले हो गई हो लेकिन आगे के बड़े संकट से बचने के लिए इसके अलावा कोई चारा है नहीं ... .
दो साल पहले अपने ठेले पर हीरो का पोस्टर लगता था मगर अब विराट के अलावा कोई नहीं " अमित के ठेले पर विराट कोहली ही बेल के शर्बत के ब्रांड एम्बेसेडर हैं
लखनऊ से आया अमित दक्षिण दिल्ली के ग्रेटर कैलाश से गुजर रहा था
उसके ठेले पर विराट कोहली की खिलखिलाती तस्वीर ने मुझे रोक लिया
मुझसे रहा नहीं गया तो बात करने लगा
अमित ने कहा, सर जी न्यूज़ वाले हो, मेरी फोटो क्यों ले रहे हो
कहीं केस मुकदमा हो गया तो
मैंने अमित के कंधे पर हाथ रख दिया और कहा कि तुम्हारे विराट का दिल इतना तो छोटा नहीं होगा कि वह इस ठेले से अपनी तस्वीर हटवाएगा
अमित खुश हो गया और विराट कोहली की बात करने लगा
विराट किसी के दबाव में नहीं खेलता है
विराट हार-जीत के लिए नहीं खेलता है
विराट क्रिकेट खेलता है
अमित जितनी बार विराट का नाम लेता, उसके चेहरे पर बेल के शर्बत की मिठास पसर जाती
एक खिलाड़ी अपने खेल से इस चिलचिलाती धूप में चले जा रहे किसी मजदूर के जीवन में कितना कुछ भर देता है
इतनी धूप में वह विराट का नाम ऐसे ले रहा था जैसे विराट कोई पेड़ हो और जिसकी छाया में शर्बत बेच रहा हो
गर्मियां आते ही लस्सी, जूस और शर्बतों के ठेले पर हमारे फिल्मी और क्रिकेट के नायक आ जाते हैं
अमित के लिए विराट कोहली सिर्फ क्रिकेटर नहीं है
विराट का साहस उसके जीने का हौसला है
विराट को बेल का शर्बत पिलाओगे? अमित तो शर्मा ही गया जैसे उसकी दुल्हन ने तिरछी नजर से देख लिया हो
कहां सर जी
अरे विराट दिल्ली का बंदा है
इधर किसी दिन मिल जाएगा तो पिला देना
मैं कौन सा विराट कोहली को जानता हूं
पर यार विराट कभी कोई ऐसा दीवाना मिल जाए तो उसके हाथ से शर्बत पी लेना
आम लोग अपने प्यार को ऐसे ही संभाले धूप में जलते रहते हैं
प्यार के नाम पर बेल की शर्बत पिलाते रहते हैं
सोमालिया ग़रीब देश है
भारत भी ग़रीब देश है
अमेरिका जैसे अमीर देशों में भी ग़रीब हैं
भारत में ग़रीब को गया-गुज़रा समझने की मानसिकता रही है
हमारी मानसिकता की यह ग़रीबी अमीर हो जाने के बाद भी दूर नहीं होती
आप साहित्य से लेकर फ़िल्म तक उठाकर देख लें
हमारे देश में ग़रीबी के प्रति सामाजिक और राजनीतिक क्रूरता का समृद्ध इतिहास मिलेगा
हम ग़रीबों का अपमान करने में माहिर लोग हैं
हम दूसरे की ग़रीबी और अपनी ग़रीबी का लाभ उठाने में संकोच नहीं करते
केरल और सोमालिया की तुलना उसी सांस्कृतिक, सामाजिक और राजनीतिक परंपरा से आती है, जिसे हमने बहुत मेहनत से बचाकर रखा है, जिसे आप सामंती कहते हैं
सामंती सोच अमीर और ग़रीब, दोनों में हो सकती है
पुरुष के साथ-साथ स्त्री में भी हो सकती है
किसी की ग़रीबी को बदतर बताना सामंती सोच है
जब आप सोमालिया से किसी राज्य की तुलना करते हैं, तो उसे सोमालिया की उस क्रूर हकीकत के सामने रख देते हैं, जिसके लिए शायद सोमालिया अकेले ज़िम्मेदार नहीं है
अफ्रीका को कौन लूट रहा है, यह बताने से यहां कोई लाभ नहीं है
प्रधानमंत्री नरेंद्र मोदी ने केरल की अनुसूचित जनजाति के नवजात बच्चों में मृत्यु दर की तुलना सोमालिया से की है
कहा है कि इस मामले में केरल की स्थिति सोमालिया से भी बदतर है
केरल की आबादी का 1.26 फीसदी हिस्सा अनुसूचित जनजातियों का है
36 जनजातियां हैं और इनमें से 11 की आबादी पांच सौ के करीब है
एक ही जनजाति है, जिसकी आबादी अस्सी हज़ार से कुछ अधिक है
राज्य सरकार दावा करती है कि पिछले कुछ सालों में प्रगति होने से 11 जनजातियों को अनुसूची से बाहर किया गया है
अगर प्रधानमंत्री की रिसर्च टीम ठीक से गूगल करती तो केरल के अनुसूचित जनजाति विभाग की वेबसाइट भी मिलती, जहां जनजातियों के बारे में संक्षेप में जानकारी है
यह वेबसाइट है तो बहुत साधारण, पर पता चलता है कि 2001 की जनगणना के अनुसार इस तबके में लिंग अनुपात राष्ट्रीय औसत से बहुत ज़्यादा है
राष्ट्रीय स्तर पर 1,000 लड़कों पर 948 लड़कियां हैं, यानी काफी कम हैं
वहीं अनुसूचित जनजाति में एक हज़ार लड़कों पर लड़कियों की संख्या है 1,021 ... वर्ष 1993-94 में इनके बीच ग़रीबी 37.3 फ़ीसदी थी
1999-2000 में 24.2 फ़ीसदी हो गई
अनुसूचित जनजाति में ग़रीबी का राष्ट्रीय औसत 45.8 फ़ीसदी है
इस हिसाब से केरल में जनजाति समाज में ग़रीबी राष्ट्रीय औसत से आधी हुई
प्रधानमंत्री ने केरल के मतदाताओं के इतने मामूली हिस्से के बच्चों की मृत्यु दर की तुलना सोमालिया से क्यों की होगी ... ?
इस आंकड़ें तक पहुंचने के लिए कितनी मेहनत करनी पड़ी होगी
क्या सोमालिया के लोग केरल की अनुसूचित जनजाति की 36 बिरादरियों से मिलते-जुलते हैं ... ?
तुलना हो सकती है, मगर कोई पैमाना तो होना चाहिए
क्या यह तुलना इसलिए की गई, क्योंकि कुपोषण, मातृ व शिशु मृत्यु दर को लेकर कांग्रेसी और कम्युनिस्ट उनके गुजरात मॉडल को चुनौती देते थे ... ?
क्या इसी प्रतिशोध में प्रधानमंत्री सोमालिया तक पहुंच गए ... ?
अगर तब गुजरात का अपमान हो जाता था, तो अब केरल का अपमान क्यों न हो ... ?
'बिज़नेस स्टैंडर्ड' अख़बार ('न्यूज़ मिनट' ने लिखा है) तो वह आंकड़ा ले आया, जो प्रधानमंत्री की रिसर्च टीम को नहीं मिला
इसके आधार पर तो सोमालिया से भी तुलना नहीं हो सकती
अगर ऐसा है तो मामला यह होना चाहिए कि क्या प्रधानमंत्री झूठे आंकड़ों का भी इस्तमाल कर लेते हैं
अख़बार ने बताया है  केरल में प्रति हज़ार पर नवजात शिशु मृत्यु दर सिर्फ 12 है, जो भारत में सबसे कम है
केरल के जनजातीय समुदाय में नवजात शिशु मृत्यु दर 60 है
सोमालिया में एक हज़ार बच्चों पर 85 है
गुजरात में 2012 में 38 है
इसमें नरेंद्र मोदी के मुख्यमंत्री के रूप में कार्यकाल के दौरान काफी कमी आई थी
इसके बावजूद केरल का रिकॉर्ड गुजरात से बेहतर है
गुजरात से तुलना न होने लगे, कहीं इसीलिए तो सोमालिया से तुलना नहीं कर दी ... ! प्रधानमंत्री की अपनी गरिमा होती है, उसका ख़्याल तो रखना चाहिए था
प्रधानमंत्री ने भले ही केरल की आबादी के सबसे छोटे हिस्से का सवाल उठाने का प्रयास किया हो, मगर सोमालिया से तुलना कर उसके अनुपात को ज़रूरत से ज़्यादा बड़ा कर दिया
इस क्रम में सोमालिया की ग़रीबी का भी उपहास उड़ गया
केरल का तो उड़ा ही
आप जब सोमालिया का नाम लेते हैं, तो उसकी ग़रीबी की चादर पूरी दुनिया को ढंक लेती है
कुछ साल पहले वहां ढाई लाख लोग अकाल में मारे गए
सोमालिया कांग्रेस या बीजेपी सरकारों की नाकामी का नहीं, बल्कि दुनिया की सरकारों की नाकामी का चेहरा है
भारत की राजनीति का दीवालियापन कौन नहीं जानता
सोमालिया के कारण अब सोमालियापन भी देखिए
प्रधानमंत्री चिंतित हो सकते हैं, लेकिन यही बता देते कि वह इस मृत्यु दर को कम करने के लिए क्या सोच रहे हैं
क्या किया है और क्या करने वाले हैं
अनुसूचित जनजाति बहुल वाले राज्य छत्तीसगढ़ की नवजात शिशु मृत्यु दर देख लेते
2011 की गणना के अनुसार प्रति हज़ार शिशुओं पर 48 है
राष्ट्रीय औसत से ज़्यादा है
1961 में राष्ट्रीय औसत 122 था
क्या राष्ट्रीय स्तर पर प्रगति नहीं हुई है ... ?
छत्तीसगढ़ से लेकर तमाम राज्यों में कुछ न कुछ प्रगति हुई है
सोमालिया के लोग गणित में काफी अच्छे होते हैं
शायद इसीलिए वहां के किसी नेता ने अपने मुल्क की हालत के लिए केरल के किसी आंकड़े से तुलना नहीं की
यह सारी समस्या है ज़रूरत से ज़्यादा राजनीति को डेटा आधारित करने की
आंकड़े होने चाहिए, मगर होने के लिए नहीं
प्रधानमंत्री सोमालिया का ज़िक्र करने से बच सकते थे, मगर चुनाव में हो जाता है
राजनीतिक आरोप-प्रत्यारोप तक के लिए ठीक है, मगर कोई यह न समझे कि इसके बाद राज्य सरकार अतिरिक्त क़दम उठाने वाली है या केंद्र सरकार
चुनावी राजनीति में थोड़ी किरकिरी तो सबकी हो जाती है
इसी बहाने हम जैसे लोगों को केरल की जनजाति और सोमालिया का अध्ययन करने का मौका मिला, उसके लिए प्रधानमंत्री का शुक्रिया
कई बार किसी का नहीं जानना किसी और के जानने का मार्ग प्रशस्त कर देता है
नोट : केरल को लेकर इतना भी छुईमुई होने की ज़रूरत नहीं
वहां की राजनीतिक हिंसा की क्रूरता किसी भी राज्य से भयावह है
केवल बीजेपी और संघ ही नहीं, कांग्रेस-बीजेपी के कार्यकर्ता भी इसकी चपेट में आए हैं
यह उस पढ़े-लिखे राज्य का हाल है, जो 100 फीसदी साक्षरता का दावा करता है, मगर राजनीति में महिलाओं की भागीदारी का स्तर अन्य राज्यों की तरह ख़राब है
भारत में स्वतंत्रता के बाद क्रांति की प्रयोगशाला के तौर पर पश्चिम बंगाल का नाम सर्वोपरि है
साठ-सत्तर के दशक में हिंसात्मक नक्सलवाद आन्दोलन के बाद वहां कई दशकों तक वाम दलों के मोर्चे की सरकार का शासन रहा
पश्चिम बंगाल भारत में कम्युनिस्ट विचारधारा की सफलता का सबसे बडा उदहारण था और जब पांच साल पहले ममता बनर्जी की तृणमूल कांग्रेस के हाथों वाम मोर्चे को जबरदस्त शिकस्त मिली थी, तब प्रदेश में वाम दलों की प्रासंगिकता पर ही सवाल उठ खडा हुआ था
लेकिन आज, जब पश्चिम बंगाल में विधान सभा के चुनाव अपने अंतिम चरणों में है, तब वही वाम मोर्चा न केवल सत्ता में अपनी वापसी के प्रति उत्साहित है, बल्कि उस प्रदेश में कभी कोई अस्तित्व न रखने वाली भारतीय जनता पार्टी को भी अपने अच्छे प्रदर्शन की पूरी उम्मीद है
एक मुख्यमंत्री के तौर पर ममता बनर्जी ने प्रदेश में यदि वर्षों से आई राजनीतिक जडता को तोडा है, तो दूसरी ओर उनके नेताओं और कार्यकर्ताओं ने तमाम मौकों पर अपनी अपरिपक्वता और अति-उत्साह में लोगों का विश्वास भी खोया है
आश्चर्य की बात है कि ऐसे प्रदेश में जहां वर्षों तक वाम मोर्चे और कांग्रेस के ही बीच तकरीबन एक-तरफा चुनावी संग्राम होता आया था, वहीं आज तृणमूल कांग्रेस के सामने लम्बे समय तक धुर-विरोधी रहे वाम दल और कांग्रेस एक साथ खडे हैं
यही नहीं, ममता ‘दीदी’ के सत्ता में आने के बाद भाजपा के रूप में एक तीसरी शक्ति की जगह भी बन गई है
ममता बनर्जी अपने तीखे वाम-विरोधी आन्दोलन के कारण भले ही भारी बहुमत से चुनाव जीतती आई हैं, लेकिन आज उन्हीं के नेताओं, कार्यकर्ताओं और अपने सामाजिक बदलाव-जिसे वे बंगला में पोरिबोरतोन (परिवर्तन) का नाम देती हैं - की बदौलत प्रदेश की जनता के एक वर्ग में तृणमूल शासन से असंतोष की आहट भी सुनाई दे रही है
बंगाल में वाम मोर्चे के शासन के दौरान मार्क्सवादी कम्युनिस्ट पार्टी समेत अन्य वाम दलों के कार्यकर्ता अपने विरोधियों से हिंसात्मक तरीके से निबटने के लिए प्रख्यात थे
नक्सल आन्दोलन के दौरान आम हो चले हडताल, बंद और हिंसात्मक प्रदर्शनों को ही तृणमूल कांग्रेस के कार्यकर्ताओं ने अपना हथियार बनाया और तृणमूल शासन में प्रदेश के तमाम गांवों और कस्बों में वाम दलों के कार्यकर्ताओं का उत्पीड़न होने की घटनाएं भी आम हो गई थीं
साथ ही, अल्पसंख्यक वर्ग को अपने साथ रखने के अति-उत्साह के फलस्वरूप कई जिलों में अन्य वर्गों में असंतोष इतना बढता गया कि भारतीय जनता पार्टी को वहां अपने पैर जमाने में मदद मिली
यह बात अलग है कि इस पूरे प्रकरण में कांग्रेस की स्थिति न-इधर की न-उधर की हो गई और पार्टी के लिए तृणमूल और भाजपा के प्रभाव से निबटने के लिए वाम दलों का साथ लेना मजबूरी हो गई
वाम दलों के दशकों के वर्चस्व को तोडने के लिए तृणमूल कांग्रेस ने ऐसे वर्गों का साथ लिया जिनमें कुछ अतिवादी और माओवादी तत्व भी शामिल हैं, और पिछले कुछ वर्षों में जब वहां वाम दलों के अलावा भाजपा की सक्रियता भी बढी, तो तृणमूल कार्यकर्ताओं के निशाने पर भाजपा कार्यकर्ता भी आ गए
चिंता की बात तो यह है कि इस राजनीतिक संग्राम ने बहुत जल्द सांप्रदायिक रूप ले लिया है क्योंकि तृणमूल कांग्रेस अपने समर्थन के प्रसार के लिए बडे तौर पर अल्पसंख्यक वर्ग को अपने साथ लेकर चल रही है और उनके निशाने पर आने वालों में अधिकतर दूसरे वर्ग के लोग हैं
यही नहीं, जिस तरह से बांग्लादेश से आने वाले अप्रवासियों को तृणमूल ने अपने वोट बैंक में शामिल किया है, उससे प्रदेश के निवासियों में चिंता बढी है
हाल ही में हुए शारदा चिट फंड घोटाले, नारद स्टिंग ऑपरेशन, देसी बम बनाने और बरामद होने की दर्जनों घटनाओं और तमाम अपराधों के प्रति ममता के रवैये से भी तृणमूल के प्रति एक वर्ग का असंतोष बढा है
कोलकाता के गार्डन रीच इलाके को जिस तरह से तृणमूल के एक नेता द्वारा पाकिस्तान के एक अखबार में दिए गए साक्षात्कार में कथित तौर पर ‘मिनी-पाकिस्तान’ कहा गया उससे विरोधी दल ही नहीं बल्कि तृणमूल कांग्रेस के नेता भी चकित हैं
लेकिन इन सबके बीच ममता ने अपने आक्रामक रवैये को बरकरार रखते हुए सभी प्रकार के आलोचकों तक को परिवर्तन विरोधी कहा और चुनाव प्रचार व उस दौरान हुई हिंसा पर चुनाव आयोग द्वारा उठाए गए कदमों को अपने विरोध में साजिश बताया
यह भी बडा विरोधाभास है कि पूर्व मुख्यमंत्री बुद्धदेव भट्टाचार्य और कांग्रेस के राहुल गांधी जब एक चुनावी रैली में एक मंच पर साथ खडे हुए तो सामने उपस्थित लोगों को यह नहीं समझ में आ रहा था कि इन दो कट्टर विरोधियों को एक-दूसरे के समर्थन में बोलने पर वे क्या प्रतिक्रिया दें
इन दो दलों का एक साथ आना बिहार मे पिछले वर्ष हुए विधान सभा चुनाव में कांग्रेस, जनता दल (यूनाइटेड) और राष्ट्रीय जनता दल के महागठबंधन की नीति का ही अगला पडाव है, जिसका एक और उदाहारण केरल में कांग्रेस और डीएमके का चुनावी गठजोड है, जहां कांग्रेस और वाम मोर्चा एक-दूसरे के खिलाफ तीखा प्रचार कर रहे हैं
भाजपा के लिए एक ओर तृणमूल कांग्रेस और दूसरी ओर कांग्रेस-वाम मोर्चा के मैदान में होने के कारण कुछ स्थानों पर बहुसंख्यक हिन्दुओं का समर्थन मिलने की खबरें हैं, जिससे पार्टी उत्साहित है
राजनीतिक विश्लेषकों का मानना है कि भाजपा के लिए पश्चिम बंगाल में वाम दल-कांग्रेस गठबंधन को कमजोर करना बडी लडाई का हिस्सा है, जिसके लिए पार्टी कहीं-कहीं तृणमूल कांग्रेस को अपरोक्ष तौर पर समर्थन दे सकती है
प्रदेश में छः चरणों के चुनाव का अंतिम चरण 5 मई को है और 30 अप्रैल तक हुए मतदान में अप्रत्याशित तौर पर बडी संख्या में लोगों ने वोट डाला
जहां चुनाव के शुरुआती दौर में आम राय यही थी कि तृणमूल आसानी से दोबारा सत्ता  में आ जाएगी, लेकिन पांचवे चरण के बाद बंगाल के लोगों की धारणा है कि तृणमूल कांग्रेस की जीत उतने बडे अंतर से शायद न हो जैसा पहले लगता था
हर चरण में होती आई हिंसा के बावजूद जिस तरह से भारी मतदान हुआ है उससे एक स्पष्ट जनादेश की आशा बनती है
दीदी के अलावा वाम दल और भाजपा इसके अर्थ अपने अपने हित में निकाल रहे हैं
रतन मणिलाल वरिष्ठ पत्रकार हैं ... डिस्क्लेमर (अस्वीकरण) : इस आलेख में व्यक्त किए गए विचार लेखक के निजी विचार हैं
इस साल का जनादेश सुनने का मौका जैसे-जैसे नज़दीक आ रहा है, दिल्ली की फिज़ा गरम होती जा रही है
उत्तराखंड में राष्ट्रपति शासन और अगस्ता वेस्टलैंड मामले में कथित घूसखोरी पर कांग्रेस और भारतीय जनता पार्टी एक-दूसरे पर हमला बोली हुई हैं
लेकिन केंद्र के सियासी समीकरणों में इन दोनों पार्टियों के लिए राज्यों से जो नई हवा बही जानी है, वह 19 मई को ईवीएम मशीनों से निकलेगी
फिलहाल जिन पांच राज्य-असम, पश्चिम बंगाल, केरल, तमिलनाडु, पुदुच्चेरी के जनादेश नई सियासी फिज़ा तैयार करेंगे
इसमें असम ही एकमात्र राज्य है जिसके नतीजे इन दोनों पार्टियों के आला नेताओं की सियासत के लिए सबसे अधिक काम के होंगे
कांग्रेस का तो दांव केरल में भी है और पश्चिम बंगाल में भी है
अगर वाममोर्चा के साथ मिलकर वह ममता बनर्जी को कुछ झटका दे पाती है तो उसके केंद्रीय नेतृत्व को राहत मिलेगी
लेकिन भाजपा में मोदी-शाह-जेटली की आला तिकड़ी के लिए तो असम से ही ठंडक मिल सकती है जो दिल्ली और बिहार से चली सियासी लू की तपन कुछ हल्की कर दे, बशर्ते वहां के लोगों ने वाकई कोई भगवा पुरबाई बहाने के लिए बटन दबा दिया हो
असम में मतदान के भारी प्रतिशत को देखें तो पुरबाई बहने की उम्मीद तो बंधती है लेकिन उसके रुख को लेकर कुछ असमंजस बना हुआ है
सबसे गूढ़ सवाल यही है कि असम के दोनों चरणों में इतने भारी औसतन 84 प्रतिशत से अधिक मतदान का रहस्य क्या है? पहले चरण के ऊपरी असम और बराक घाटी की 65 सीटों के लिए 82.2 प्रतिशत मतदान हुआ तो दूसरे चरण में निचले और मध्य असम की 61 सीटों के लिए 87.83 प्रतिशत मतदान हुआ
दूसरे चरण में तो कई इलाकों में मतदान प्रतिशत 90 से अधिक दर्ज किया गया है
ये वही इलाके हैं, जहां मुस्लिम आबादी सर्वाधिक है और करीब 30 सीटें सीधे मुसलमानों के वोट से तय होती हैं
कुल 126 सीटों वाली विधानसभा में इसी वजह से राज्य में करीब 34 प्रतिशत मुस्लिम वोटों का महत्व कुछ ज्यादा ही अहम है
भाजपा गठबंधन की उम्मीदों के उफान की एक बड़ी वजह यह भी है कि अगर मुसलमान वोट कांग्रेस और बदरूद्दीन अज़मल के ऑल इंडिया युनाइटेड डेमोक्रेटिक फ्रंट (एआइयूडीएफ) में बंटे तो उसके लिए बहुमत पाना बेहद आसान हो जाएगा
एआइयूडीएफ को लोकसभा चुनावों में तीन सीटें और 14.80 प्रतिशत वोट हासिल हुए थे
लेकिन क्या मुस्लिम वोट बंटे हैं या फिर भारी मतदान एक खास तरह के ध्रुवीकरण की कहानी कहते हैं
असम की स्थानीय मीडिया में एक घटना की बड़ी चर्चा है, जो इस ध्रुवीकरण का संकेत देती है
बदरूद्दीन अजमल के इलाके धुबरी में एक गांव में एक मुसलमान ने अपनी 10 साल की पत्नी को सरेआम इसलिए तलाक दे दिया क्योंकि उसने गांव के फैसले के विरुद्ध कांग्रेस के उम्मीदवार को वोट नहीं दिया था
संभव है, खासकर मुस्लिम इलाकों में वोट इस बार भाजपा को हराने के लिए दिए गए हों
इसलिए यह भी समझा जा रहा है कि भारी मतदान का अर्थ मतदाताओं द्वारा छोटी पार्टियों को ख़ास तवज्जो नहीं देना भी हो सकता है
अगर ऐसा होता है तो सिर्फ एआइयूडीएफ को ही नहीं बल्कि असम गण परिषद और बोडो गुटों की ओर भी ज्यादा झुकाव नहीं दिखेगा, जो भाजपा के सहयोगी हैं
लेकिन दूसरी संभावना यह भी है कि 15 साल के गोगोई राज से ‘परिवर्तन’ की आकांक्षा के साथ संभावित मुस्लिम विरोधी ध्रुवीकरण का भी असर लोगों पर हो सकता है
असम में इसकी जमीन कई स्थानीय और अलगाववादी आंदोलनों के दौरान तैयार भी की गई है
मोटे तौर पर खासकर बांग्लादेशी घुसपैठियों के खिलाफ आंदोलन के जरिए ही राज्य में नब्बे के दशक में असम गण परिषद की सरकार बनी थी
असम गण परिषद में टूट-फूट और बोडो जनजातीय तथा उल्फा अलगाववादी आंदोलनों ने उसे राज्य की राजनीति में बेमानी बना दिया तो कांग्रेस का एकछत्र राज्य फिर कायम हो गया
पहले हितेन सैकिया और फिर तरुण गोगोई की सरकारों ने अलगाववादी गुटों के बीच टूट-फूट का लाभ उठाया और उनकी कई इलाकों में वफादारी भी हासिल कर ली
उधर, मुस्लिम वोटों में सेंध लगाने के लिए मुंबई के एक इत्र व्यापारी बदरूद्दीन अजमल ने ऑल इंडिया यूनाइटेड डेमोक्रेटिक फ्रंट का गठन किया
2011 के विधानसभा चुनावों में इस फ्रंट ने अच्छा-खासा प्रदर्शन करके चौंका दिया था
पिछले लोकसभा चुनावों में भाजपा को अचानक कुल 14 में से 7 सीटें और 36.50 प्रतिशत वोट मिलने से राज्य का सियासी मानचित्र बदलता हुआ लगा
फिर कांग्रेस के हेमंत बिस्वा सरमा अपने दलबल के साथ भाजपा में शामिल हो गए
बाद में असम गण परिषद (अगप) और एक बोडो गुट बीपीएफ से गठजोड़ के कारण भी भाजपा का खेमा मजबूत दिखने लगा
भाजपा ने दिल्ली और बिहार से सबक लेकर अपनी रणनीति भी बदली और केंद्रीय खेल राज्यमंत्री सर्बानंद सोनेवाल को मुख्यमंत्री का उम्मीदवार भी घोषित किया
सोनेवाल पहले अगप में रह चुके हैं और एक छोटे-से जनजातीय समूह से आते हैं
भाजपा ने शुरू में मुस्लिम विरोधी ध्रुवीकरण की भी कोशिशें कीं
लोकसभा चुनावों में तो इसी भावना को भुनाने के लिए मोदी ने कहा था कि केंद्र में सरकार बदलते ही बांग्लादेशियों को वापस भेजने की प्रक्रिया शुरू हो जाएगी
लेकिन बांग्लादेश से भूमि हस्तांतरण संधि पर मुहर लगने के बाद मोदी सरकार के इस वादे पर लोगों का भरोसा शायद कुछ डिग गया है
इस वजह से विधानसभा चुनावों में इस पर ज्यादा जोर नहीं दिया गया
कांग्रेस भी भरसक मुसलमानों के हमदर्द कहलाने से बचने के लिए एआइयूडीएफ से समझौते के रास्ते पर नहीं गई
कांग्रेस को दूसरा लाभ अगप और बोडो गुटों में असंतोष का भी मिल सकता है
सैकिया ने बोडो और उल्फा के समर्पण किए नेताओं और कार्यकर्ताओं को भी काफी जोड़ा है
कांग्रेस शायद यह भावना फैलाने में एक हद तक कामयाब रही है कि भाजपा के हिंदुत्ववादी रुझानों से राज्य में सांप्रदायिक और जनजातीय तानाबाना बिगड़ जाएगा
इसी वजह से खासकर कांग्रेस अध्यक्ष सोनिया गांधी और उपाध्यक्ष राहुल गांधी ने असम के 15वीं सदी के वैष्णव संत शंकरदेव को अपने कई भाषणों में याद किया और उनके सामाजिक सहिष्णुता के संदेश पर जोर दिया
भाजपा की ओर से प्रधानमंत्री नरेंद्र मोदी और पार्टी अध्यक्ष अमित शाह ने भी शंकरदेव को याद करके हिंदू भावनाओं को छूने की कोशिश की
लेकिन भाजपा गठबंधन की जमीन तैयार करने में तो सबसे अधिक हेमंत बिस्वा सरमा का ही योगदान कहा जाएगा
हेमंत के सामने कांग्रेस और सैकिया को अपनी ताकत दिखाने की भी चुनौती थी
कांग्रेस और भाजपा गठबंधन दोनों ही अपने बहुमत का दावा कर रहे हैं और कुछ चुनावी पंडित त्रिशंकु विधानसभा की भी उम्मीद कर रहे हैं
चर्चाएं तो ये भी हैं कि बदरूद्दीन अजमल दोनों ही खेमों से संपर्क में हैं क्योंकि किसी को बहुमत न मिलने की स्थिति में उनका महत्व बढ़ सकता है
हालांकि भारी मतदान स्पष्ट जनादेश का भी संकेत हो सकता है
इसलिए 19 मई को शायद सबसे ज्यादा दिलचस्पी असम के चुनाव नतीजों में ही होगी
पश्चिम बंगाल के चुनावी इतिहास का अब तक का सबसे लंबा विधानसभा चुनाव अंतिम चरण के मतदान के साथ बृहस्पतिवार को संपन्न हो गया
इस बात में कोई संदेह नहीं कि 2016 का विधानसभा चुनाव अब तक का न केवल सबसे निष्पक्ष था बल्कि इस चुनाव में किसी दल को न तो अपने विरोधियों को डराने का मौका मिला न ही चुनाव आयोग पर हाथ पर हाथ रखकर मूकदर्शक बने रहने का आरोप लगाने का बहाना मिला
चुनाव आयोग ने साबित कर दिया कि अगर वह चाहे तो चुनाव में धांधली मुश्किल ही बही बल्कि असंभव है
लेकिन सवाल है कि इस चुनाव में जीत आखिर किसकी होगी और पलड़ा किसका और किन करणों से भारी रहा
  निश्चित रूप से कांग्रेस और वामपंथी दलों में तालमेल होने के बाद तृणमूल की मुश्किल बढ़ी और चुनाव में उसे कड़ी टक्कर आखिरी चरण तक झेलना पड़ी
लेकिन तृणमूल अगर एक बार फिर ममता बनर्जी के नेतृत्व में सरकार में वापस आ जाए तो इसमें आश्चर्य की कोई बात नहीं
सबसे पहले तृणमूल की कमियों की चर्चा कर लेते हैं
तृणमूल कांग्रेस को शारदा और चुनाव के ऐन मौके पर अपने बड़े नेताओं के नारदा स्टिंग जैसे मुद्दे से रूबरू होना पड़ा
इनके कारण उनके विरोधियों को बैठे बिठाए प्रचार में एक बड़ा मुद्दा मिल गया
फिर कोलकाता शहर में बीचोंबीच एक फ्लाईओवर का गिर जाना तृणमूल के लिए मुश्किलों का कारण बना
इसके अलावा कई विधानसभा क्षेत्रों में पार्टी नेताओं की गुटबाजी अपने चरम पर थी
लेकिन इसके ममता अपने विरोधियों पर पूरे चुनाव में भारी दिखी
उसका कारण था नारदा और शारदा का प्रभाव ग्रामीण इलाकों में नगण्य था
ग्रामीण इलाकों में सड़क निर्माण, बिजली की अच्छी उपलब्धता, छात्राओं को साइकल और दो रुपये में एक किलो चावल जैसे कार्यक्रम का प्रभाव ग्रामीण  इलाकों में व्यापक दिखा
फिर ममता बनर्जी खुद महिला मतदाताओं की पहली पसंद दिखीं
इस सबसे ऊपर तृणमूल ने पिछले पांच वर्षों  के दौरान अपने कैडर की एक ऐसी फौज तैयार की जो कांग्रेस-वाम एकता पर भारी दिखी
हालांकि कांग्रेस-वामपंथी एकता के कारण मुस्लिम मतदाता, भले वे उर्दू बोलने वाले मुस्लिम हों या बंगाली मुसलमान, तृणमूल के प्रति उनका 2011 की तरह झुकाव नहीं दिखा
मुस्लिम मतदाताओं के वोट दोनों तरफ गए
हालांकि तृणमूल को मुस्लिम मतदाताओं के वोट अधिक मिले हैं
वामपंथी-कांग्रेस ने तालमेल तो किया लेकिन केरल के चुनाव के कारण शुरू में संयुक्त सभा करने में हिचकिचाहट दिखाई
बाद में राहुल और पूर्व मुख्यमंत्री बुद्धदेव भट्टाचार्य एक मंच पर आए, लेकिन तब तक मतदान के चार चरण हो चुके थे
इस गठबंधन के साथ सबसे बड़ी समस्या यह थी कि इनके पास ममता बनर्जी के मुकाबले कोई एक चेहरा नहीं था
इसके कारण सरकार के खिलाफ तमाम मुद्दे होने के बावजूद यह अपने परंपरागत वोटों के अलावा नए मतदाताओं, तृणमूल के वोट बैंक में सेंध लगाने में कामयाब नहीं हो पाए
इस चुनाव में जीत या हार इस बात पर भी निर्भर करेगा कि भाजपा द्वारा 2014 के लोकसभा चुनाव में हासिल 17 प्रतिशत वोट में से ममता या विरोधी सेंध लगाकर कितना वोट अपनी तरफ ला पाए हैं
जीत किसी की हो या हार, कोई  भी यह शिकायत नहीं कर सकता कि चुनाव निष्पक्ष नहीं हुए या  चुनाव में धांधली हुई
मनीष कुमार एनडीटीवी इंडिया में एक्जिक्यूटिव एडिटर के पद पर कार्यरत हैं
उत्तराखंड के मुख्यमंत्री हरीश रावतकल फेसबुक पर एक मित्र ने पोस्ट शेयर की, शीर्षक था 'बस यही बाकी रह गया था
' नजर पोस्ट के साथ नत्थी तस्वीर पर गई
एक सरकारी आदेश था
चार प्राचार्यों को जूते-चप्पल की रखवाली की जिम्मेदारी दी गई थी
मामला मध्य प्रदेश से जुड़ा हुआ है, जहां भारी-भरकम सिंहस्थ के आयोजन में सरकार ने अपनी पूरी ताकत झोंक दी है
हालांकि यह आदेश उज्जैन से संबंधित न होकर ओंकारेश्वर के लिए था
ओंकारेश्वर नर्मदा किनारे बसा हुआ तीर्थ है
बाहरी प्रदेशों से आने वाले भक्त उज्जैन के साथ ओंकारेश्वर के लिए भी जाते हैं, जिससे वहां बड़ी भीड़ हो जाया करती है
सरकार का यह आदेश सोशल मीडिया पर मचे बवंडर के बाद वापस ले लिया गया, लेकिन इसके पीछे जो शिक्षकों का दर्द था 'बस यही बाकी रह गया था' सामने आ गया
अब सवाल यह है कि इस 'बाकी के पहले' शिक्षक के साथ और क्या-क्या हो रहा है?
'राग दरबारी' में लिखा गया है, 'शिक्षा व्यवस्था सड़क पर पड़ी कुतिया है, जिसे हर कोई लतिया रहा है
' लेकिन राग दरबारियों के देश में जब सरकार खुद शिक्षकों की ऐसी फजीहत पर उतारू हो जाए, तो भला गरियाने के और क्या किया जा सकता है?
शिक्षा अनिवार्य और सीधा मसला है, इसलिए स्वाभाविक रूप से यह विमर्श में मौजूद है
बेहतर शिक्षा पर व्यक्ति, परिवार से लेकर देश तक का भविष्य निर्भर है
ज्ञान अर्जित करने के ढांचे अलग-अलग समाजों, कालखंडों में गुरुकुल से लेकर घोटुल तक समाहित रहे हैं
आधुनिक भारत और पिछले कुछ साल के आर्थिक-सामाजिक परिप्रेक्ष्य में इन ढांचों के साथ जो व्यवहार किया गया है, वह एक तरह से इस प्रतिष्ठित पेशे की गरिमा को कमजोर करने वाला रहा है
वह केवल व्यक्ति के स्तर पर नहीं है, नीतियों के स्तर पर भी जो रेखाएं खीची गईं हैं, वो उन चुटकुलों और व्यंग्य चित्रों से ज्यादा गंभीर हैं, जो अब से दस या बीस साल पहले हम पत्रिकाओं में देखा या पढ़ा करते थे
अब वह केवल जनगणना या चुनाव में ड्यूटी लगा देने वाले, या कक्षा में बैठकर स्वेटर बुनने सरीखा नहीं रहा है
बड़ा सवाल यह है कि नीतियां ही जब उसे कमजोर कर रही हैं, तो दूसरा कौन उसकी प्रतिष्ठा की पुनर्स्थापना करेगा
सबसे कमजोर कड़ी तो यही है कि नीतियों ने सरकारी शिक्षक को अलग-अलग कैडर में बांटकर रख दिया
अब शालाओं में चार पांच तरह के शिक्षक अध्यापन के कार्य से जुड़े हुए हैं
कहीं कोई अध्यापक है, शिक्षाकर्मी है, गुरुजी है, अतिथि शिक्षक है
जब काम अध्यापन है, तो प्रकार अलग-अलग क्यों?
वेतन अलग-अलग क्यों?
अब जबकि मूल शिक्षकों का कैडर तकरीबन समाप्त होने को ही है, तब धरनों, आंदोलनों और प्रदर्शनों के दबाव में पैरा शिक्षकों को ही मूल शिक्षकों के समान दर्जा आधिकारिक रूप से दिया जा रहा है
प्रश्न उठता है कि आखिर जब करना यही था, तो पहले से ही कर दिया गया होता
इससे कम से कम वे सब बेहतर युवा भी शिक्षकीय पेशे में आने की कोशिश करते, जो एक समय में केवल नाम मात्र की तनख्वाह होने के कारण दूसरे अन्य पेशों में चले गए
केवल यही नहीं, एक जमाने में शिक्षकों का पेशा केवल पढ़ाई से संबंधित कार्यों के लिए होता था
इसमें आर्थिक पक्षों का महत्व केवल इतना भर था कि विद्यार्थियों से नाममात्र की फीस लेकर जमा कर दिया करना
यह काम भी कक्षा का कोई होशियार लड़का कर लिया करता था
मध्याह्न भोजन योजना, शालाओं में अधोसंरचना का निर्माण और अन्य प्रबंधकीय कार्यों में शिक्षकों की भूमिका को एक नए फ्रेम में फिट किया, और जैसा कि होना था आर्थिक प्रबंधन अपने साथ भ्रष्टाचार जैसे तत्वों को लेकर भी आता है
यही कारण है कि जो इससे बच न सका, उसने दुनिया के सबसे पवित्र पेशों में से एक को कलंकित किया
इसके सैकड़ों उदाहरण देश के हर जिले में दर्ज हैं
कुछ दिन पहले पत्रकार से शिक्षक हुए अपने एक मित्र से लंबी बात हुई
जब वह इस व्यवस्था से गुजरे तो उन्होंने परिस्थितियों को खुद नजदीक से देखा
एक सरकारी शिक्षक को 18 तरह की जानकारियों को संकलित करना, उन्हें व्यवस्थित करना और फिर उनकी रिपोर्टिंग करना पड़ता है
उनका वक्त ज्यादा तो लिखा-पढ़ी में ही चला गया
सरकारी स्कूल में जब वह तीन साल पहले गए वहां 63 बच्चे थे
तीन साल बाद उनकी संख्या घटकर 28 रह गई
उनमें भी ज्यादा दलित बच्चे थे
जो बच्चे संपन्न परिवारों से थे, वह गांव के सरकारी स्कूल में भर्ती हो गए
कक्षा में जब किसी पाठ में रसगुल्ले का जिक्र आया तो सवाल पूछा कि किस-किस ने रसगुल्ला खाया
किसी का हाथ नहीं उठा
मित्र ने अगले दिन एक किलो रसगुल्ला कक्षा में बंटवाया
पिछले दिनों यात्रा के दौरान एक स्कूल ऐसा भी मिला जहां 18 साल से कोई शिक्षक ही पदस्थ नहीं हो सका
केवल एक शिक्षाकर्मी स्कूल की गाड़ी हांक रहा है
बड़े शहरों के कई स्कूल ऐसे भी हैं, जहां पर एक स्कूल में 16-17 शिक्षकों की तैनाती भी है
दूसरी ओर गैर-सरकारी स्कूल हैं, जहां शिक्षकों को वेतन के नाम पर क्या दिया जाता है, यह किसी से छुपा नहीं है, लेकिन वे मॉडल हैं
इसमें किसका भला होगा और किसका नहीं होगा
लेकिन इतना जरूर है कि जब हम अमीरी-गरीबी को और बढ़ने की बात कहते हैं, तो लगता है कि केवल आर्थिक ही नहीं, ज्ञान प्राप्त करने, शिक्षित होने और नहीं होने की खाई भी और गहरी हो रही है
हालांकि यह बिल्कुल मत समझिएगा कि हर व्यक्ति डिग्री लेकर सभ्य नागरिक बन ही जाता है
कोई भी अंक सूची या डिग्री सभ्य होने की गारंटी नहीं होती
हमारे यहां उसके इतर भी ज्ञान की परंपराएं रही हैं, लेकिन अफसोस कि किसी ऐसे विषय पर बवाल खड़ा नहीं किया जाता
शिक्षा व्यवस्था की यह हालत जानबूझकर की गई है या अनजाने में
इस सवाल को खोजना होगा
लेकिन इस गाड़ी की मुख्य धुरी को ही जब इतना कमजोर बना दिया जाएगा तो लोग तो उसे लतियाएंगे ही और हां, शिक्षकों को खुद भी तो बहुत कुछ सोचना है
तीन महीने भी नहीं रह गए
फोकस पूरी तरह रियो ओलिंपिक पर है
ओलिंपिक्स में इस बार कितने पदक आएंगे
क्या पिछली बार से ज्यादा होंगे? तैयारियां जोर-शोर से जारी हैं
क्वालिफाइंग इवेंट की गहमा-गहमी है
और इसके साथ ही यह सवाल भी, क्या पिछली बार से ज्यादा पदक आएंगे?
लगातार दो ओलिंपिक में पदक जीतने वाले सुशील कुमार को रियो का टिकट मिलेगा या नरसिंह यादव को?
इनके बीच चल रही जुबानी जंग किस स्तर पर जाएगी?
अभिनव बिंद्रा 2008 का गोल्डन प्रदर्शन दोहरा पाएंगे?
सारे सवाल हैं
इन सारे सवालों के बीच एक दोस्त का फोन दिमाग को रियो ओलिंपिक के सवालों से दिल्ली आने पर मजबूर करता है
फोन पर बातचीत के बीच दोस्त के अंदर का पिता जागता है, ‘यार क्या करूं, बेटी को इंडिया खिलाना है
लेकिन अब समझ आ रहा है कि कितना मुश्किल है और क्यों लोग अपने बच्चों को खेलों में नहीं डालना चाहते
’क्या वाकई यह बड़ा मुश्किल है
हम तो हर रोज पढ़ रहे हैं कि रियो जाने वाले खिलाड़ी को जेबखर्च के तौर पर एक लाख रुपये महीना मिलेगा
उससे पहले, क्वालिफाई करने वाले को टॉप्स स्कीम के तहत 30 लाख रुपये मिल ही रहे हैं
लेकिन ध्यान रखिए, ये सारी घोषणाएं तब हैं, जब आपने खुद को दुनिया के उन खिलाड़ियों में शामिल करा लिया है, जो ओलिंपिक्स का हिस्सा होंगे
उससे पहले क्या?
खिलाड़ी बनाने के लिए खर्च चलिए, हकीकत की दुनिया में एक चक्कर मार आते हैं
दोस्त की बेटी का गेम ही उदाहरण के तौर पर ले लेते हैं
टेबल टेनिस की बात है
एक खर्च का अंदाजा लगा लेते हैं
मान लेते हैं कि बच्चा राष्ट्रीय स्तर तक पहुंच गया है
सबसे पहले उसे एक अच्छा कोच चाहिए
अगर आप भारतीय खेल प्राधिकरण यानी साई की स्कीम में नहीं ट्रेनिंग लेते, तो एक अच्छा कोच चाहिए
अच्छी कोचिंग के लिए खर्च : करीब 15-20 हजार रुपये प्रति माह टेबल टेनिस का रैकेट : 6-7 हजार रुपये से लेकर 15-16 हजार रुपये मान लीजिए कि रैकेट औसतन तीन-चार महीने चलता है
इस लिहाज से महीने के खर्च का अंदाजा लगा लीजिए
रैकेट में रबर होती है, जिसे बदलना पड़ता है
निर्भर करता है कि खिलाड़ी कितनी प्रैक्टिस करता है
मान लेते हैं कि महीने में बदलना पड़ता है
रबर की कीमत : एक से दो हजार रुपये प्रति माह टेबल टेनिस की गेंद : 100 रुपये प्रति गेंद, महीने का खर्च करीब दो हजार रुपये अच्छे जूते : 4-5 से लेकर 6-7 हजार तक (साल में दो बार) हर टूर्नामेंट की एंट्री फीस भी इसके अलावा हर टूर्नामेंट की एंट्री फीस होती है
टूर्नामेंट में हिस्सा लेना खिलाड़ी की जिम्मेदारी है
अगर आप अपने बच्चे को फ्लाइट से भेजना चाहते हैं और अच्छे होटल में रखना चाहते हैं, तो कोच सहित दो लोगों का खर्च समझ सकते हैं
एक टूर्नामेंट का मतलब 50 हजार रुपये के आसपास होता है
साल में पांच जोनल टूर्नामेंट होते हैं
जोनल टूर्नामेंट जीतने पर खिलाड़ी को तकरीबन 20 हजार रुपये का इनाम मिलता है
अब यह भी ध्यान रखिए कि अगर आप चाहते हैं कि आपका बच्चा दुनिया की बेस्ट ट्रेनिंग पाए, तो उसे कुछ समय के लिए बाहर भी भेजना होगा
उसके खर्च का अंदाजा लगा लीजिए
 ... और एक चीज तो भूल ही गए
खिलाड़ी के लिए सबसे जरूरी चीज
उसका अपना खर्चा है
यह शुरुआती स्तर की कहानी है
एक मध्य वर्गीय परिवार अपने बच्चे को बेहतरीन सुविधाएं देना चाहे, तो समझ सकते हैं कि जरूरतें क्या हैं
शुरुआती स्तर पर मदद नहीं होती
एक समय होता था, जब अखबारों में बच्चों के टूर्नामेंट की खबरें छपा करती थीं
उसकी कटिंग के साथ मां-बाप स्पॉन्सर के पास जाते थे
ऐसा अब लगभग बंद है
बड़े अखबारों में एनबीए से लेकर ईपीएल तक सबके लिए जगह होती है, बच्चों या भारतीय खेलों के लिए नहीं
भारतीय खेल प्राधिकरण यानी साई का सहारा घूम-फिरकर साई ही एक सहारा है
यहां ट्रेनिंग सस्ती हो जाती है
लेकिन कुछ समय पहले साई के महानिदेशक का बयान याद कीजिए, जहां उन्होंने कहा था कि हमारे कोच स्तरीय नहीं हैं और मेहनत नहीं करना चाहते
हालांकि साई में तमाम बेहतरीन कोच हैं
लेकिन कुल मिलाकर बड़े तबके के बारे में महानिदेशक का आकलन गलत नहीं था
इसके अंदाजा एक किस्से से लगाया जा सकता है
हॉकी टीम के साथ जब स्पेन के कोच जोस ब्रासा जुड़े, तो उन्होंने पाया कि ज्यादातर खिलाड़ियों की ग्रिप गलत है
उन्होंने कहा कि अगर नेशनल कोच को ग्रिप बदलवानी पड़े, तो समझ सकते हैं कि इस देश में खेल पर कितना काम करने की जरूरत है
ग्रिप तय करना सीखने की पहली सीढ़ी होती है, जो हॉकी की सीनियर राष्ट्रीय टीम सीख रही थी
इसीलिए लोग कम से कम व्यक्तिगत खेल में प्राइवेट कोचिंग को प्राथमिकता देते हैं
साई ट्रेनिंग सेंटर में रहने वाले छात्रों को प्रतिदिन 175 रुपये मिलते हैं
कॉम्पटीशन, किट, पढ़ाई, मेडिकल, इंश्योरेंस वगैरह के लिए 12 हजार रुपये साल यानी हजार रुपये महीना मिलता है
अगर आप साई सेंटर में नहीं रहते, तो किट के चार हजार, कॉम्पटीशन के तीन हजार और स्टाइपेंड छह हजार रुपये प्रति वर्ष मिलता है
यानी दोनों मामलों में करीब हजार रुपये महीना
हमने एक परिवार के जिस खर्च का जिक्र किया, उससे जरा तुलना करके देख लीजिए
व्यक्तिगत स्पर्धा में भारत के लिए एकमात्र स्वर्ण जीतने वाले अभिनव बिंद्रा के बारे में लोगों को पता है कि उन्होंने घर में ही शूटिंग रेंज बनाया था
सोच सकते हैं कि कितने लोग ऐसा कर सकते हैं
अब भी बिंद्रा ने अपने घर में रेंज को ठीक वैसा रूप दिया है जैसा रियो में मिलने वाला है
महज इसलिए कि वो अपने आप को उस माहौल में ढाल सकें
ऐसा कितने लोग कर पाएंगे
इस 'मदद' से कितनी मदद यह सवाल उठता है कि जिम्नास्टिक्स में ओलिंपिक का टिकट पाने के बाद जब दीपा कर्माकर को 30 लाख रुपये मिले होंगे, तो अगले दो महीने में क्या वाकई उन्हें इसका बड़ा फायदा मिल पाएगा
याद कीजिए, 2014 में बजट आया था
जुलाई के दूसरे सप्ताह की बात है
उस बजट में हजार करोड़ रुपये एशियाड की तैयारियों के लिए रखे गए थे
एशियाड सितंबर में होने थे
समझा जा सकता है कि उस रकम की कितनी अहमियत बची होगी
अब इस सवाल का जवाब दीजिए कि क्या वाकई हम अपने बच्चों को ओलिंपिक्स की तैयारी का माहौल देते हैं?
क्या हम तब उसकी मदद करते हैं, जब वो कुछ नहीं होता
जब बच्चा कामयाब हो जाएगा, तब तो उसको मदद करने वाले आ ही जाएंगे
वो लाइमलाइट में भी आ जाएगा
लेकिन जब तक वो कुछ नहीं है, तब उसके साथ कोई होता है?
  अगर नहीं, तो क्या यही वो सिस्टम है, जिसके साथ आप किसी देश के स्पोर्टिंग पावर होने की उम्मीद करें? इस सवाल का जवाब मिल जाए, तो फिर अपने दिमाग को रियो की तरफ ले जाइएगा और पूछिएगा कि क्या पिछली बार से ज्यादा पदक इस बार आएंगे? यकीनन आ सकते हैं
लेकिन क्या इसके लिए हमने माहौल दिया है..?
(शैलेश चतुर्वेदी वरिष्‍ठ खेल पत्रकार और स्तंभकार है) डिस्क्लेमर (अस्वीकरण) : इस आलेख में व्यक्त किए गए विचार लेखक के निजी विचार हैं
पहलवान सुशील कुमार (फाइल फोटो)हरियाणा के मुख्यमंत्री मनोहर लाल खट्टर (फाइल फोटो)राजनीतिक संकट से जूझते उत्तराखंड में नित नए संवैधानिक संकट खड़े हो रहे हैं
सुप्रीम कोर्ट द्वारा 6 मई को दिए गए आदेश के अनुसार आज 10 मई को उत्तराखंड विधानसभा में शक्ति परीक्षण हुआ, जिसकी रिपोर्ट सुप्रीम कोर्ट के सम्मुख कल पेश होगी
दो महीने बाद बहुमत परीक्षण कराना ही पड़ा : बोम्मई मामले में सुप्रीम कोर्ट के फैसले के अनुरूप उत्तराखंड संकट का समाधान विधानसभा में विधायकों के बहुमत के आधार पर ही हो सकता है
इस हेतु पहले 28 मार्च, फिर 30 मार्च फिर 29 अप्रैल पर अटकते हुए अंततः 10 मई को विधानसभा में बहुमत परीक्षण कराना ही पड़ा
नौ कांग्रेसी विधायकों के विद्रोह के बाद राज्यपाल ने 28 मार्च को मुख्यमंत्री हरीश रावत को विधानसभा में अपना बहुमत साबित करने के लिए कहा था, परंतु उसके पहले ही केंद्र सरकार द्वारा राष्ट्रपति शासन लागू कर दिया गया
उत्तराखंड हाईकोर्ट में जस्टिस ध्यानी की बेंच ने 29 मार्च के आदेश से विधानसभा में 31 मार्च को विधायकों के बहुमत परीक्षण का निर्देश दिया था, जिसे केंद्र सरकार की अपील पर चीफ जस्टिस की बेंच ने 30 मार्च के आदेश से स्थगित कर दिया
चीफ जस्टिस जोसफ ने मामले की सुनवाई करते हुए 21 अप्रैल के आदेश से केंद्र सरकार के विरुद्ध सख्त टिप्पणी करते हुए राष्ट्रपति शासन की अधिसूचना को निरस्त कर दिया और 29 अप्रैल को विधानसभा में बहुमत साबित करने के लिए निर्देश दिया
केंद्र सरकार की अपील पर सुप्रीम कोर्ट ने हाईकोर्ट के आदेश को स्थगित कर दिया पर 6 मई के आदेश से 10 मई को विधानसभा में बहुमत परीक्षण का निर्देश दिया, जो आज संपन्न हो गया है
कौन था दो घंटे के लिए उत्तराखंड का 'माईबाप' : 'नायक' फिल्म में अनिल कपूर एक दिन का मुख्यमंत्री बनकर पूरे राज्य में बदलाव ला देते हैं, उसी तर्ज पर हाईकोर्ट के आदेश के बाद बगैर अधिसूचना के हरीश रावत ने अपने घर में ही 21 अप्रैल को मंत्रिमंडल की बैठक कर अनेक बड़े निर्णय लिए थे, जिन्हें केंद्र सरकार द्वारा गैरकानूनी बताया गया था
संविधान के अनुच्छेद 356 के तहत राष्ट्रपति शासन लागू होता है, जिसमें विधानसभा भी निलंबित रहती है
हाईकोर्ट द्वारा राष्ट्रपति शासन के दौरान शक्ति परीक्षण को केंद्र सरकार ने असंवैधानिक करार दिया था, परंतु अब सुप्रीम कोर्ट ने अपने आदेश से 2 घंटे के लिए राष्ट्रपति शासन की अधिसूचना को निलंबित करते हुए विधानसभा में शक्ति परीक्षण कराया, जिसके लिए जगदंबिका पाल मामले को आधार माना गया
राष्ट्रपति शासन के दौरान राज्यपाल ही राज्य के शासन को संभालते हैं
सामान्य तौर पर संविधान के अनुच्छेद 163 के अनुसार राज्यपाल मुख्यमंत्री और राज्य मंत्रिमंडल की अनुशंसा पर काम करते हैं
सुप्रीम कोर्ट ने अपने आदेश में राज्यपाल को दो घंटे के लिए प्रमुख नियुक्त किया है
सवाल यह है कि आज दो घंटे के लिए क्या कानूनी तौर पर हरीश रावत मुख्यमंत्री थे ... 
अगर यह सच नहीं है तो क्या आज दो घंटे के काल में राज्यपाल, राष्ट्रपति द्वारा ही संचालित थे ... ? बहुमत सिद्ध होने के बावजूद सरकार बनने में है पेंच : उत्तराखंड विधानसभा का कार्यकाल जनवरी, 2017 को समाप्त हो रहा है, जबकि सुप्रीम कोर्ट अयोग्य विधायकों की याचिका पर सुनवाई 12 जुलाई को करेगा
कांग्रेस के 9 बागी विधायकों को स्पीकर ने दल-बदल कानून के तहत 27 मार्च को अयोग्य घोषित कर दिया
लंबी कानूनी लड़ाई के बाद उत्तराखंड हाईकोर्ट ने 9 मई के आदेश से स्पीकर के निर्णय पर मोहर लगा दी
इस आदेश पर सुप्रीम कोर्ट ने रोक लगाने से इंकार करते हुए मामले को 12 जुलाई को सुनवाई के लिए लगाया है
सवाल यह है कि अगर सुप्रीम कोर्ट स्पीकर के निर्णय को बदलते हुए इन विधायकों को योग्य करार देता है तो क्या विधानसभा में फिर शक्ति परीक्षण होगा ... 
एक अहम सवाल यह भी है कि 9 विधायकों की सदस्यता पर अंतिम निर्णय लेने से पूर्व हरीश रावत को सरकार बनाने की अनुमति मिलेगी ... ?
उत्तराखंड में हॉर्स-ट्रेडिंग की सुप्रीम कोर्ट द्वारा करानी चाहिए जांच : 'शक्तिमान' घोड़े की मृत्यु से विवादों में आए भाजपा के विधायक गणेश जोशी ने उत्तराखंड में हॉर्स-ट्रेडिंग की हकीकत को स्वीकार करते हुए हरीश रावत द्वारा धनबल के आधार पर बहुमत हासिल करने का आरोप लगाया है
मुकदमों के बोझ से कराहता देश राजनेताओं की कानूनी जंग से थक चुका है
कानूनी बारीकियों पर बहस की बजाए लोकतंत्र का तकाजा यह है कि उत्तराखंड के सभी विधायकों का नार्को टेस्ट और उनके लेन-देन की जांच हो, जिसके लिए सुप्रीम कोर्ट से ही उम्मीद की जा सकती है
विराग गुप्ता सुप्रीम कोर्ट अधिवक्ता और संवैधानिक मामलों के विशेषज्ञ हैं ... डिस्क्लेमर (अस्वीकरण) : इस आलेख में व्यक्त किए गए विचार लेखक के निजी विचार हैं
प्यारे रॉकी यादव, अभी अदालत से साबित होना बाक़ी है, इसलिए हत्यारे रॉकी यादव नहीं लिख रहा
अदालत के फ़ैसले का इंतज़ार करूंगा और तब तक कथित लिखूंगा, सो, तुमको तब तक प्यारे लिखूंगा, ताकि तुम जैसे नौजवानों को अहसास हो कि आदित्य भी किसी का प्यारा था
यह जो तुम टीवी पर बोल रहे हो कि तुम दिल्ली में थे, तुमने गोली नहीं चलाई
इस तरह के बयान तुम्हारे जैसे कथित आरोपी देते रहे हैं
फ़िल्मों में ऐसे संवाद तो आम हैं और इस आधार पर हत्यारे को निर्दोष साबित करने का दावा करने वाले फ़र्ज़ी घाघ वकील भी आम हैं
पुलिस की जांच तुम्हारे बयान से अलग है
पुलिस का कहना है कि तुमने जुर्म कबूल किया है और जिस हथियार से हत्या हुई है, उसे बरामद किया गया है, इसलिए अदालत का फ़ैसला आने तक तुम आरोपी हो, हत्यारे नहीं
तुम्हारी मां ठीक ही कह रही होंगी कि तुम उस तरह के लड़के नहीं हो
आजकल फ़िल्मों की तरह राजनीति में मांओं की नौटंकी हम लोग रोज़ देख रहे हैं
राजनीति की मांओं को समझना चाहिए कि उनके आंसू जावेद अख़्तर साहब वाली मांओं के आंसू जैसे नहीं हैं, न हो सकते हैं
आजकल कई मंत्री और विधायक हर बात को 'मैं भी एक मां हूं' की नौटंकी से ढंकने लगी हैं
यह सबसे बड़ा झूठ है कि एक मां दूसरी मां को जानती है
सत्य यह है कि रॉकी की मां और आदित्य की मां के दर्द में बहुत फ़र्क है
रोहित वेमुला की मां और किसी मंत्री के मां होने में बहुत अंतर है
तुम्हारी मां जेल से लौट आने की आस लगा सकती है
आदित्य की मां आस नहीं लगा सकती है, इसलिए अपनी मां से कहो कि 'मां मां' बंद करे
तुम्हारी मां अगर मांओं का दर्द समझतीं तो तुम्हें लाखों रुपये का रिवॉल्वर लेने नहीं देती
मांओं का सपना बेटों को रिवॉल्वर देना नहीं होता है
बंदूक तो बंदूक, तुम्हारा नाम भी मोहल्ले के छलिया जैसा है
ख़ैर, इसका घटना से कोई ताल्लुक़ नहीं है
पुलिस कहती है कि तुम्हारे नाम पर एक करोड़ की कार है
20 की उम्र में तुम एक करोड़ की कार चलाते हो! ज़ाहिर है तुम्हारी मां न तो तुम्हें एक अच्छा लड़का बना रही थी, न दूसरी माताओं के बारे में सोच रही थी
तुम्हारे संगी-साथी के बारे में जानकारी से भी पता चलेगा कि तुम किनकी सोहबत में उठते-बैठते रहे हो
तुम्हें रिवॉल्वर का लाइसेंस दिलवाने में किसने मदद की
सुना है कि कई दलों के राजनेताओं के पुत्र तुम्हारे मित्र हैं
पैसा है, तो कौन मित्र नहीं होगा तुम्हारा
ज़ाहिर है, तुम्हारी मां ने तुम्हें अच्छा बेटा बनने के लिए एक करोड़ की कार और लाखों की रिवॉल्वर नहीं दी होगी
तुम अच्छे होते तो रिवॉल्वर लेकर ऐसी तस्वीर नहीं खिंचाते
कोशिश तो तुम्हारी ओलिम्पियन जैसे दिखने की है, मगर लग नहीं रहे हो
रॉकी, तुम जिस राज्य के छुटभैया हीरो हो, मैं वहीं से मैट्रिक पास हूं
तुम्हारे जैसे अनेक रॉकी के पापा विधायक हैं, ठेकेदार हैं, पुलिस में हैं
हर दल के ख़ानदानों में तुम जैसे हैं
ऐसे हीरो को हम 'टिनहइया' हीरो कहते हैं-मतलब सड़कछाप
हमारी राजनीति में ये जो बड़ी गाड़ियां आई हैं, उनसे बहुतों का दिमाग़ ख़राब हुआ है
सड़क पर इन गाड़ियों को बचाने में हर जगह लोग ब्रेक लगाकर लोगों को गरियाते मिल जाते हैं
दिल्ली में तो रोज़ देखता हूं
लोग कार से उतरकर मारपीट करते रहते हैं
शीशा नीचे कर धमकाते रहते हैं
क्या पता तुम भी वैसे ही हो
मैं क़ानूनी फ़ैसला नहीं कर रहा
तुम्हारी हरकतों का सामाजिक विश्लेषण कर रहा हूं
मैं बिल्कुल समझता हूं कि रोड रेज एक गंभीर मनोरोग है
कई घटनाएं दर्ज हैं, जिनमें हत्या भी हुई है
तुम्हें दिल्ली में डाक्टर नारंग की हत्या का मामला याद ही होगा
कई लोगों की तरह तुम्हें भी ग़ुस्सा आया होगा
तुम बर्दाश्त नहीं कर सके होगे कि पांच लाख की स्विफ्ट कार एक करोड़ की रेंज रोवर कार को कैसे ओवरटेक कर सकती है
बेटा रॉकी, कार चलाना एक हुनर भी है
मोपेड वाला भी मात दे सकता है
इतना समझते तो ओवरटेक के सदमे को बर्दाश्त कर लेते और आदित्य को जाने देते
मगर तुम्हें 'रेज' आया, यानी ग़ुस्सा आया
तुम्हें रोड रेज जैसे मनोरोग की छूट नहीं मिलनी चाहिए
तुम एक राजनीतिक ख़ानदान से आते हो
पिता आरजेडी के नेता हैं और माता जेडीयू की विधायक
सुना है, पिता बाहुबली कहलाने की योग्यता भी रखते हैं, इसलिए तुम्हें लगता होगा कि घर में ही लालू यादव और नीतीश कुमार हैं
तुम्हीं नहीं, बिहार में तमाम दलों के कई विधायक पुत्रों का यही हाल हो सकता है
कुछ पुत्र लोग सज्जन भी होते हैं, मगर ज़्यादातर रॉकी और विकी की मानसिकता से आगे निकल नहीं पाते
मेरा ही एक क्लासमेट है, जिसके पिता कई साल मंत्री रहे
शायद अब भी होंगे, मगर वह कभी बताता ही नहीं था कि पिता मंत्री हैं
साइकिल से कॉलेज आ जाता था
तो रॉकी, तुम्हारे भीतर सत्ता का ग़ुरूर भी आया होगा
उसी के नशे में तुमने कार रोकी और झगड़ा किया
तुम्हारा ग़ुस्सा सातवें आसमान पर गया होगा और तुमने कथित रूप से गोली मार दी, इसलिए तुम्हारा मामला अलग है
बिहार के मुख्यमंत्री से अपील करता हूं कि दो महीने के अंदर इस मामले को अंजाम पर पहुंचाकर दिखाएं
तुम्हारी एक करोड़ की कार कबाड़ में बेचकर उसके पैसे से किसी गांव में कुआं खुदवा दें
जिस राजनीति के कारण तुम्हारा हौसला बढ़ गया था, आज वही राजनीति यह देखेगी कि तुम्हारे मामले में जल्दी फ़ैसला आए
ऐसा होने से बिहार में नेताओं के बहुत से रॉकी बच जाएंगे, वे रास्ते पर आ जाएंगे
आदित्य की हत्या का तुम्हारे जेल जाने से ज़्यादा बड़ा इंसाफ़ यह होगा
तुम्हारी माता की सदस्यता रद्द कर किसी ढंग के युवा को एमएलसी बनाएं
मुख्यमंत्री नीतीश कुमार या बिहार विधानसभा के स्पीकर को सभी दलों के विधायकों और उनके निकटतम परिवारों के लिए दो-दिवसीय सम्मेलन बुलाना चाहिए, जहां सदस्य से लेकर ड्राइवर तक का सामाजिक प्रशिक्षण दिया जाए
बताने के लिए कि विधायक और परिवार के बीच किस तरह के संबंध होने चाहिए
किस तरह विधायक का सार्वजनिक आचरण परिवार को बदनाम कर सकता है और किस तरह परिवार का आचरण विधायक को
सदस्यों से बड़ी गाड़ियों की तमाम जानकारी मांगी जाए और पूछा जाए कि आपके अलावा परिवार के कितने सदस्यों के पास ऐसी गाड़ी है
सदस्यों को बताया जाए कि कार जब किसी आम नागरिक की कार से टकरा जाए या कोई ओवरटेक कर ले तो कैसे बर्ताव करना है
मंत्री या विधायक की पंजीकृत कार के भीतर एक संदेश चिपकाया जाना चाहिए कि यह विधायक की कार है
कार विधायक नहीं है
ड्राइवर और परिवार के सदस्य औकात में रहें
गया पुलिस की एसएसपी को बधाई, लेकिन एक मामले में गिरफ़्तारी से कुछ नहीं होने वाला
नौजवान एसएसपी को भी ऐसे गाड़ीवानों का शिविर लगाकर बताना चाहिए कि यह कार, जो आपने ख़रीदी है, वह देखने में बड़ी है, मगर इसमें बैठकर आप कानून से बड़े नहीं हो जाते
छोटी कारों, साइकिल सवारों, रिक्शा वालों और पैदल यात्रियों का सम्मान करना सीखें
बुंदेलखंड समस्या एक पहेली बन गई है
नवीनतम स्थिति यह है कि उप्र और केंद्र सरकार के बीच उठापटक के अलावा कुछ भी होता नहीं दिख रहा
केद्र ने एक प्रतीकात्मक ट्रेन में महोबा पानी भेजने का प्रचार शुरू किया तो पता चला कि उप्र को पानी नहीं बल्कि सडक पर चलने वाले दस हजार टेंकरों की जरूरत है
पिछले हफ्ते प्रदेश सरकार ने केंद्र सरकार से साढे दस हजार करोड रुपये की जायज मदद की मांग की है
इधर बुंदेलखंड के हालात घंटे दर घंटे बिगड रहे हैं
कुंए सूख गए हैं, तालाब सूख रहे हैं
बांधों से नहरों के जरिए पानी भेजने का सिलसिला महीने भर पहले ही टूट गया था
दो महीने पहले ही सिंचाई के पानी को रोककर रख लिया गया था ताकि पीने के पानी का इंतजाम करके रखा जा सके
लेकिन सब कुछ के बावजूद बुंदेलखंड से लोगों के भागने का अभूतपूर्व सिलसिला बढ गया है
इमरजेंसी जैसे हालात में उप्र और केंद्र के बीच एक दूसरे पर आरोप लगाने या अपनी जिम्मेदारी से पल्ला झाडने की हरकतों को समझना पडेगा
केंद्र सरकार की समस्या पूरे देश को चमन बना देने का वायदा करके सत्ता पाने वाली केंद्र सरकार आज चैतरफा झंझट में है
उसके सामने 11 प्रदेशों में पानी को लेकर हाहाकार से निपटने का पहाड खडा है
बुंदेलखंड में शासन दो प्रदेशों यानी उप्र और मप्र सरकार का है
दोनों ही प्रदेशों के कार्यक्षेत्र में आने वाले बुंदेलखंड के 13 जिलों में हालात कमोबेश एक जैसे हैं
यह बात अलग है कि कई कारणों से चर्चा में उप्र वाला बुंदेलखंड ही है
उप्र सरकार ने महोबा में ट्रेन से पानी भेजने के केंद्र सरकार के प्रचार पर मुखर होकर प्रतिक्रिया देना शुरू कर दिया है
उप्र सरकार ने बुंदेलखंड में पानी नहीं बल्कि दस हजार रोड टेंकरों की जरूरत बताई है
इसके अलावा उप्र ने केंद्र सरकार को उलाहना दिया है कि पिछले छह महीनों में ओलों और बेमौसम बारिश से मची तबाही की मदद केंद्र ने अब तक नहीं दी
उप्र का कहना है कि उसने अपने सारे संसाधन हालात से निपटने पर झोंक दिए
उप्र ने केंद्र सरकार से साढे दस हजार करोड की रकम मांगी है
वैसे केंद्र सरकार के लिए यह रकम कोई बहुत बडी नहीं है
लेकिन वही बात है कि इस समय संकट में सिर्फ बुंदेलखंड ही नहीं बल्कि देश के 11 राज्य हैं
और फिर अगले साल उप्र में विधानसभा चुनाव हैं
यानी समस्या बुंदेलखंड में लगी सूखे की आग से ज्यादा राजनीतिक नफे नुकसान की ज्यादा दिख रही है
उप्र का कहना कितना सही या गलत फिलहाल मामला यह बना है कि बुंदेलखंड में समस्या पानी की है या रोड टैंकरों की
चूंकि खुद मुख्यमंत्री ने यह बात कही है सो इसे जरा गौर से देखना पडेगा
देश के सबसे बडे प्रदेश के मुख्यमंत्री के पास अपने प्रदेश के हालात का लेखा-जोखा होगा ही
उनके अफसरों ने बताया होगा कि बुंदेलखंड में अंग्रेजों के जमाने से लेकर आजाद भारत के शुरुआती तीस साल तक जल प्रबंधन पर युद्ध स्तर पर काम हुआ था
सबसे ज्यादा बांध और बडे-बडे तालाबों की देखरेख इसी इलाके में हुई
खासतौर पर माताटीला, राजघाट, अर्जुन, उर्मिल और सपरार जैसे बीसियों बांधों का डैड स्टोरेज ही महीने भर के जल संकट से निपटने के लिए काफी है
डैड स्टोरेज का मतलब डैड स्टोरेज का मतलब कि बारिश के पानी को रोकने के लिए बांध के एक तरफ जो फाटक बनाए जाते हैं उनके पीछे बांध काफी गहरा बनाया जाता है
यह इसलिए बनाया जाता है कि पीछे से जो मिटटी बहकर आती है वह इस गहराई में भरती रहे और सौ साल तक भी फाटकों के लेवल तक न आ पाए
इस डैड स्टोरेज में पानी 10 से 15 फीसदी तक भरा रहता है
तीस से 50 साल पहले बने इन बांधों में इस संकट के समय अभी मी पांच से दस फीसदी डैड स्टोरेज है
महीने-डेढ महीने पीने के लिए यह पानी काफी है
समस्या यह है कि इस संकट के समय बांध की तलहटी का यह पानी फौरन ही गांवों तक कैसे पहुंचाएं
इसी के लिए रोड टैंकरों की जरूरत है
सैद्धांतिक तौर पर उप्र के मुख्यमंत्री की बात बिल्कुल ठीक है, लेकिन टैंकरों के जरिए यह पानी जलाशयों से गांव-गांव पहुंचाना कितना खर्चीला है इसका हिसाब अभी लगा नहीं है
अर्थशास्त्री बताते रहते हैं कि जितनी बडी समस्या माल का न होना है उतनी ही बडी समस्या सप्लाई की अडचन होती है
यही नई और सही बात उप्र के मुख्यमंत्री कह रहे हैं
तो फिर यह किस प्रकार का सूखा है देश में जब सूखे की अटकलें लगनी शुरू हुईं थीं तब इसी स्तंभ में एक आलेख सूखे के प्रकारों पर लिखा गया था
इस आलेख में बताया गया था कि अगर पानी खूब भी बरसा हो तब भी सूखा पड सकता है
पानी हो लेकिन उसे खेत तक न पहुंचाया जा सके तो उसे कृषि सूखा कहते हैं
और उससे भी भयानक स्थिति यह कि जहां किसान कर्ज में लदे हों और ओलों व बेमौसम बारिश के कारण तबाह हो चुके हों, ऊपर से चैतरफा बेरोजगारी के कारण गुजारा न कर पा रहा हों, वहां जो पानी की कमी पडती है उसे सोशियो इकोनोमिक ड्रॉट यानी सामाजिक आर्थिक सूखा कहते हैं
पिछले दो दिन में उजागर हुए नए तथ्यों से यह बात साबित हो रहा है कि बुंदेलखंड इस बार इस सामाजिक आर्थिक सूखे का शिकार हुआ है
अब यह विद्वान लोग हिसाब लगाकर देख लें कि इसके लिए केंद्र सरकार कितनी जिम्मेदार है और कितनी प्रदेश सरकार
या दोनों ही बराबर
और जब दोनों सरकारें अपने-अपने लोकतांत्रिक होने का दावा करती हैं तो यह हाल के हाल तय हो जाना चाहिए कि दोनों सरकारों को मरणासन्न बुंदेलखंड के लिए इस समय क्या करना चाहिए
नीति की बात यही है कि जो भी हो, फौरन हो
प्रेस कांफ्रेस के दौरान बीजेपी अध्यक्ष अमित शाह और केंद्रीय मंत्री अरुण जेटलीयह करारा जवाब था ... मेरे पास मां है
इस संवाद का उत्तर दूसरे पात्र पर नहीं था
रेल की लंबी सीटी उस अंतराल को भर जाती है
दीवार का यह दृश्य ममता के द्वन्द का प्रतिमान है
मां किसके साथ रहेगी?
वह कहां जाए?
ममता तो तरल है
हर ओर बहती है
मां उसूल पसंद बेटे के साथ रहना पसंद करती है
मां को समृद्धि से जीता भी कैसे जाए?
वह बेटों की 'दीवार' से ऊँची है
वह एक चयन करती है
मुक्त नहीं हो पाती
वह रहने के लिए एक बेटे का घर चुनती है
अपनी पोटली के साथ नापसंद बेटे को आखों में लिए आती है
मां का आंखों वाला घर भी कितना बडा है! उसमें कितनी जगह है
मैंने उसकी आंखों में सुई-डोरी देखी है
लंबी सुई डोरी जो उसे बिल्कुल नहीं चुभती
उसकी आंखें दरअसल दो चूल्हे हैं
सीली हुई लकडियां गहरे तक धंस गई हैं
घर धुंआ धुंआ हो गया है
लेकिन रोटी बराबर गोल है
यह सुनते ही मेरी धरम-पत्नी जी चिढ जाती हैं
मुझे अब भी क्यों लगता है कि मां गणित के ज्ञान के बिना भी गोलाई को कितना बेहतर जानती है! मां के बिना अब मेरी रोटी की परिधि,व्यास और त्रिज्या तीनों कितने असंगत हो गए हैं! अब रोटी पर घी ज्यादा है, मां के चूल्हे का धुंआ कम
सारे कोण गडबडा गए हैं
रोटी जल गई है
तवे से बिना चिमटे के रोटी उठा पाने का हुनर मुझे आज भी कहां आ सका है?
मैं मां की गोल कटी हुई रोटी को मानक समझकर आज भी अपने लिए एक अदद सही गोलाई की रोटी को शिद्दत से तलाश रहा हूं
मुझे नहीं मिली है
आपको भी शायद नहीं मिली होगी
मां का रोटी से एक अजीब रिश्ता है
जब रोटी कम पडती है, जो कि अक्सर पडती है, मां मुखर हो उठती है
जब चूल्हे अकाल और सूखे में भरभराकर निष्प्राण होने लगते हैं, मां दिन में रोटी ढूंढती है और रात में रोटी के उपमान
चांद रोटी तो नहीं हो सकता
बच्चा भी कब तक नहीं जानेगा
मां उसे समझाती है
" मां और रोटी गहरे से अन्तर्गुम्फित हैं
" (सर्वेश्वरदयाल सक्सेना) रोटी माँ की मुख्य चिंता है
प्रकृति की सारी माएं
पंचतंत्र की सारी माएं
कोई अपनी चोंच में दाना लिए है
कोई अपने दांत में शावक का भोजन
मां और रोटी लड रहे हैं
रोटी हारती रही है
यही मां के हाथों रोटी के सटीक गोलाई में बदल जाने का रहस्य है
स्वेटर से पूछो?
उसे कौन गरम रखता है?
ठंड को सूरज से नहीं, मां की उंगलियों से छुई हुई ऊन से डर रहता था
अब हर जाडे में सर्दी खाता हूं
बाजार को सिर से लेकर पैर तक पहन लिया है लेकिन  फिर भी एक असुखद नग्नता का अहसास होता रहता है
उसे ढंकने  के लिए बाजार में कपडा ढूंढ रहा हूं
बिग बाजार सामान से भरा हुआ है
बिग बाजार में 'कुछ' नहीं मिला है
मेले के लिए मां का दिया हुआ आठ आना गुम गया है
पागलों की तरह ढूंढ रहा हूं
धर्मेंद्र सिंह भारतीय पुलिस सेवा के उत्तर प्रदेश कैडर के अधिकारी हैं ... डिस्क्लेमर (अस्वीकरण) : इस आलेख में व्यक्त किए गए विचार लेखक के निजी विचार हैं
कोई भी ख्याल रखना एक बात है, लेकिन वह पर्याप्त सूचनाओं पर आधारित और उनसे प्रमाणित हुए बिना ज्ञान के क्षेत्र में स्वीकार नहीं किया जा सकता
बिपन चंद्र और अन्य विद्वानों के वर्षों के शोध के बाद लिखी किताब पर विचार रखने का अधिकार उनके जितना ही बौद्धिक श्रम करने वालों के पास है
’ करीब तीस साल पहले मेरी मां, जिन्हें खुद मेरी दादी का हर बार उक्त ही आशीर्वाद मिला था, अपनी बहुओं से कहने लगीं, ‘सदा सुहागिन रहो
’ और ‘सदा सुहागिन रहो’ का आशीर्वाद प्राप्त मेरी पत्नी के जब आज की बहुयें पैर पड़ती हैं, तो वह कहती हैं, ‘खुश रहो
’ यह है चार शब्दों वाले आशीर्वचन की क्रमश: दो शब्दों वाले आशीर्वचन में सिमट जाने की एक चिंतनीय यात्रा
आशीर्वचन में आया तीन पीढ़ियों का यह बदलाव सामान्य बदलाव नहीं है, बल्कि आंखें खोल देने वाला बदलाव है
दरअसल, पन्द्रह-पन्द्रह सालों के ये तीनों अलग-अलग टुकड़े नारी के एक ही रूप, जो मूलतः  का रूप है, में होने वाले सामाजिक एवं चेतनागत बदलाव के जीवंत उदाहरण हैं
मेरी दादी अपनी बहू को विराट एवं अनन्त जीवन का केन्द्र मानती थीं
मेरी मां ने उसे विराट से काटकर परिवार में (पत्नी रूप में) समेट दिया
और मेरी पत्नी ने उसे उसी तक (तुम) सीमित कर दिया
लेकिन क्या ‘मां’ के इस विशाल कद का छोटा होना यहीं पर आकर रुक गया?
मेरे एक मित्र हैं, गजब के इंटेलिजेंट
उन्होंने विवाह तो किया है, लेकिन इस सहमति के साथ कि ‘बच्चा नहीं करना है
’ इससे भी आगे की बात तो यह है कि जब मेरी पत्नी ने अपनी सबसे प्रिय सहेली की सत्ताईस साल की लड़की की शादी के बारे में पूछा, तो उन्हें सुनने को मिला कि ‘उसने शादी करने से साफ-साफ इंकार कर दिया है
’ ‘तो फिर वह करेगी क्या?’ उत्तर मिला ‘नौकरी
’ यानी कि नौकरी और शादी, ये दोनों एक साथ नहीं चल सकते
और यदि इन दोनों में से किसी एक को चुनना पड़े, तो निःसंदेह रूप से यह चयन नौकरी के पक्ष में होगा
यह किसी एक आधुनिक लड़की की इच्छा नहीं है, बल्कि शायद हर उस लड़की की इच्छा है, जो नारी सशक्तीकरण के साथ खड़ी है
तभी तो ‘बागी’ फिल्म के फिलहाल बहुचर्चित हीरो टाइगर श्रॉफ ने जब यह कह दिया कि ‘मुझे हाउसवाइफ’ पसन्द है, तो बहुत सी कामकाजी महिला ने इसे अपना अपमान मान लिया
जाहिर है कि भले ही ‘मैरीकॉम’ फिल्म का कोच विश्व बॉक्सिंग चैम्पियन मैरिकॉम से कहता हो कि ‘मां बनने के बाद औरत अधिक शक्तिशाली हो जाती है’, लेकिन समाज की सचाई तो इसके ठीक विपरीत दिखाई देती है
तो स्त्री-पुरुष के पारस्परिक संबंधों के इन सारे द्वंद्वों, टकरावों, तनावों और दबावों के बीच समय ने एक नया रास्ता निकाला, जिसे हम ‘लिव इन रिलेशनशिप’ के नाम से जानते हैं
इस रिलेशनशिप में भी जैसे ही नारी मां बनेगी, वैसे ही उसे कानूनन पत्नी का दर्जा मिल जाएगा
मजेदार बात यहां यह कि यह नई व्यवस्था तैयार की इसलिए गई है, ताकि दोनों साथ-साथ रह भी लें, और दोनों के साथ के इस संबंध को रिश्‍ते का कोई औपचारिक नाम भी न मिले
इसके केन्द्र में है कि दोनों की स्वतंत्रता बनी रहे
लेकिन जैसे ही एक नारी मां बनती है, दोनों की स्वतंत्रताओं का अपहरण हो जाता है
यानी कि फिर से वही-ढाक के तीन पात
वस्तुतः आज संकट केवल इस बात का ही नहीं है कि उन लड़कियों को जन्म लेने नहीं दिया जाता, जिन्हें आगे चलकर मां बनना है, बल्कि तब भी है, जब वे मां बन जाती हैं
इस समय उसके एक ओर होती है ममता और दूसरी ओर होती है - माया
धीरे-धीरे माया ही ममता को प्रमाणित करने लगी है
आज की मां इन दोनों के बीच में फंसी हुई पिस रही है
उसे इस द्वन्द्व से उबारने की ईमानदार कोशिश ही उसको सच्चा मान देना होगा
‘मदर्स डे’ पर उसके लिए इससे बड़ा शायद ही कोई दूसरा गिफ्ट हो
नेशनल लॉ यूनिवर्सिटी दिल्ली द्वारा जारी मृत्युदंड प्रोजेक्ट की रिपोर्ट के अनुसार ज्यादातर मामलों में गरीब और वंचित वर्ग के लोगों को ही फांसी की सजा होती है
इस मौके पर सुप्रीम कोर्ट के जज मदन बी लोकुर ने कहा कि भारत की आपराधिक न्यायिक व्यवस्था ध्वस्त हो गई है जिसे तत्काल सुधारने की जरूरत है
गरीबों को सजा और अमीरों के लिए मजा इटली की अदालत ने नवीनतम फैसले में मजबूरी में चोरी करने वाले गरीब आदमी को सजा देने से इंकार कर दिया
दूसरी ओर भारत में छुट-पुट चोरी और अपराध के आरोप में लाखों बेगुनाह जेल में सड़ रहे हैं जिनमें अधिकांश अशिक्षित और गरीब हैं
ऐसे मामलों में पुलिस तथा अदालतें कानून की मनमर्जी व्याख्या कर कठोरतम दंड देती हैं जिसके खिलाफ लंबी कानूनी लड़ाई लड़ने का हौसला गरीबों के पास होता ही नहीं
दूसरी ओर 9 हजार करोड़ के कर्ज को डकार कर विजय माल्या यूरोप में मजे लेते हुए पूरी न्यायिक व्यवस्था को ठेंगा दिखा रहे हैं
अमीरों को सुरक्षा पर गरीबों को कानूनी सहायता भी नहीं संविधान के अनुच्छेद 21 के तहत देश के हर नागरिक को सुरक्षा का अधिकार है
भारत की सबसे शक्तिशाली महिला नीता अंबानी को मोदी सरकार द्वारा वाई-कैटेगरी की सुरक्षा व्यवस्था सुरक्षा मुहैया कराई गई है, जिसके तहत 20 सुरक्षा अधिकारियों का काफिला उनके साथ रहेगा
इसी तरह से कथित अपराधियों को भी कठोर सजा या मृत्यू दंड देने से पहले क्या श्रेष्ठतम कानूनी सुरक्षा नहीं मिलनी चाहिए
एनएलयू की रिपोर्ट के अनुसार फांसी की सजा दिए गए 90 फीसदी अपराधियों को शुरुआती दौर में वकील की मदद ही नहीं मिली! इस वजह से पुलिस द्वारा दर्ज केस ही कई बेगुनाह लोगों की फांसी और माताओं की त्रासदी बन गए
फांसी की सजा पर है कानूनी विवाद संयुक्त राष्ट्र के अधिकांश सदस्य देशों ने  महासभा द्वारा मृत्युदंड समाप्ति के प्रस्ताव का समर्थन किया लेकिन भारत में इस पर विवाद है
पिछले हफ्ते राज्यसभा में फांसी की सजा को गैर-जरूरी और अनुचित करार देते हुए सरकार से इसे समाप्त करने कीं मांग की गई पर डॉ. सुब्रमण्यम स्वामी ने उसका जोरदार विरोध किया
पूर्व राष्ट्रपति डॉ. ए.पी.जे. अब्दुल कलाम एवं विधि आयोग के पूर्व अध्यक्ष न्यायमूर्ति ए पी शाह ने भी मृत्युदंड पर पुनर्विचार किए जाने की आवश्यकता बतायी थी
सुप्रीम कोर्ट भी कई मामलों में यह स्वीकार कर चुका है कि फांसी की सजा देने में कई बार त्रुटियां हुई हैं जिससे लोगों को  सही न्याय नहीं मिल सका है
संविधान तो भारत माता के सभी लाड़लों के लिए है सुप्रीम कोर्ट ने अपने कई फैसलों में आर्थिक अपराधियों और सफेदपोश नेताओं को देश का दुश्मन बताया है
ऐसे गुनाहगारों के लिए कड़े दंड की बजाय उनके ऊपर राज्यों और केंद्र सरकार द्वारा वीआईपी सुरक्षा के नाम पर हजारों करोड़ खर्च किए जा रहे हैं
अगस्ता वेस्टलेंड मामले में इतनी बहस और सबूतों के बावजूद कोई गिरफ्तारी न होने से आम जनता में यही धारणा बनती है कि कानून सिर्फ गरीबों के लिए है
गरीबी, अशिक्षा और अपराध का एक भयानक दुश्चक्र है जिसे अदालतें समझने में विफल रहीं हैं, जिसकी स्वीकरोक्ति सुप्रीम कोर्ट के जस्टिस लोकुर ने की है
क्या भारत माता की शासन व्यवस्था, मदर्स डे पर संविधान के प्रभावी पालन का संकल्प लेगी, जिसमें आम जनता को भी बराबरी और न्याय मिल सके?
जेलों में सड़ रहे लाखों बेगुनाह कैदियों की रिहाई करके क्या सरकार और अदालतें अभागी माताओं को मदर्स डे का गिफ्ट दे पाएंगी?
विराग गुप्ता सुप्रीम कोर्ट अधिवक्ता और संवैधानिक मामलों के विशेषज्ञ हैं ... डिस्क्लेमर (अस्वीकरण) : इस आलेख में व्यक्त किए गए विचार लेखक के निजी विचार हैं
एक भक्त ने स्वामी विवेकानंद से सवाल किया कि मां को इतनी प्रमुखता क्यों दी जाती है
स्वामी विवेकानंद ने जवाब में पांच सेर वजन का एक पत्थर चौबीस घंटे तक पेट पर बांधकर रखने को कहा
व्यक्ति ने जवाब पाने की चाह में पत्थर बांध लिया
कुछ ही घंटों में वह परेशान होकर विवेकानंद के पास पहुंचा
कहा कि अब वह इस बोझ को और नहीं सह सकता
इस पर वे बोले “पेट पर यह बोझ तुमसे कुछ घंटे भी नहीं उठाया गया और मां अपने गर्भ में बच्चे को 9 माह तक रखकर काम करती है
'' मां के सिवा दूसरा कोई इतना कर सकता है क्या! सोचिए यही मां इसी अवस्था के दौरान हिंसा का शिकार हो तो
जब एक स्त्री को देखभाल की सबसे अधिक जरूरत है, जब उसे परिवार के मानसिक और शारीरिक सहारे की सबसे ज्यादा जरूरत है उस स्थिति में भी वह हिंसा का शिकार हो, उसे मारा पीटा जाए, नाना प्रकार से सताया जाए तो..? पूछा तक नहीं जाता कि तुम्हारी मर्जी क्या है
भारत सरकार के स्वास्थ्य एवं परिवार कल्याण मंत्रालय की ओर से आयोजित राष्ट्रीय परिवार स्वास्थ्य सर्वेक्षण के चौथे दौर के नतीजे हाल—फिलहाल जारी हुए हैं
(हालांकि यह अभी 17 राज्यों की ही तस्वीर बता रहे हैं, शेष राज्यों के नतीजे आने शेष हैं)  इनके मुताबिक हर 100 में से तीसरी महिला गर्भावस्था के दौरान किसी न किसी तरह की हिंसा की शिकार हो रही है
सर्वे यह भी बताता है कि सभी राज्यों में औसतन 17 से 20 फीसदी महिलाओं को परिवार के निर्णय में किसी तरह की भागीदारी नहीं दी जाती
यानी उनकी परिवार के पोषण से लेकर गर्भधारण तक में कोई सीधी भूमिका नहीं है, जबकि चूल्हे—चौके से लेकर अन्य घरेलू कामों में जिम्मेदारी महिलाओं के कंधों पर ही अधिक होती है
इसके बावजूद उनसे पूछा तक नहीं जाता कि तुम्हारी क्या मर्जी है
तुम बच्चा चाहती हो या नहीं?
घर में खाना किसकी पसंद का बनेगा?
यह हमारे समाज की सबसे बड़ी पीड़ा बनकर सामने आती है
जहां एक ओर अपनी परंपरा के नवरात्रि से लेकर आयातित मदर्स डे मनाए जा रहे हैं, लेकिन दूसरी ओर एक ऐसा चेहरा भी है, जो चिंता में डालता है
सामान्य महिलाएं भी हो रहीं पति से मारपीट का शिकार केवल गर्भवती महिलाएं ही नहीं, सामान्य महिलाएं भी कहीं न कहीं अपने पति से मारपीट का शिकार हो रही हैं
सर्वे के मुताबिक तकरीबन 30 प्रतिशत महिलाएं ऐसी हैं, जिन्हें पति ने पीटा
अब से दस साल पहले जब इसी एजेंसी ने अपना तीसरा सर्वे जारी किया था तब भी देश में 37 प्रतिशत महिलाएं अपने पति से पिट रही थीं
दस सालों में हमने पैमाने को केवल सात बिंदु नीचे गिराया
जब हम अपने विकास के सारे पैमानों को बहुत तेजी से शिखर पर ले जाने को आतुर हैं तब सवाल यह है कि मानवीय मूल्यों को समृद्ध करने वाले इन मानकों को कैसे अनदेखा किया जा सकता है
राष्ट्रीय स्वास्थ्य मिशन के मुताबिक साल 2014-15 में 45 हजार 117 महिलाएं मातृत्व मृत्‍यु का शिकार हुई थीं, जबकि इसी अवधि में तकरीबन 16 लाख गर्भपात भी हुए
अपना जीवन दांव पर लगा देने वाली स्त्री के लिए समाज कब और कैसे अपनी विचारधारा को विकसित करेगा, परिवार के निर्णयों में उसे कितना शामिल किया जाएगा, केवल यही नहीं, और भी पैमाने हैं जिनसे पता चलता है कि स्त्रियों के साथ दोयम दर्जे का व्यवहार जारी है
जैसे जमीन-जायदाद महिलाओं के नाम, मोबाइल फोन जिसे वह खुद इस्तेमाल भी करती हैं, पिछले एक साल में किया गया काम जिसका उन्हें कोई नगद भुगतान ही नहीं हुआ, तमाम जनधन योजनाओं के बाद भी महिलाओं के नाम बचत खातों की स्थिति
बातें बहुत हैं, और वक्त कम
फिलहाल तो आईए, मदर्स डे मनाएं ... 
बहुत दिनों से कुछ लिखा नहीं था, लेकिन आज मन किया कि क्‍यों न मदर्स डे पर कुछ लिखा जाए ... 
कुछ ऐसा जिसका भले ही कोई अर्थ न हो, लेकिन जो मेरी मां को मेरे प्‍यार का अहसास दिलाने को लेकर गंभीर जरूर हो..
मां अपने आप में कितना खूबसूरत शब्‍द है न ... इसमें कितनी ही चीजें समाई हैं
बच्‍चे के पैदा होने से लेकर उसके अंतिम पलों तक एक यही शब्‍द है जो उसके साथ रहता है और वो है 'मां'! मैं और मां, उस सिक्‍के के दो पहलू हैं जो भले ही एक-दूसरे को पीठ दिखाकर खड़े हैं, लेकिन एक-दूसरे के बिना दोनों का कोई अस्तित्‍व नहीं है
मां और मेरा रिश्‍ता हमेशा से काफी अलग रहा
मैं और मां रिश्‍ते में मां-बेटी कम, सहेलियां ज्‍यादा हैं
अपने जीवन के 30 बरस मैंने अपनी मां के साथ बिताए
जी हां, आप सही समझे, मेरी शादी ज़रा देरी से हुई
शादी से पहले कभी-कभी जब मां से लड़ाई-झगड़ा हो जाता था, तो वे अकसर कहतीं, 'शादी के बाद पता लगेगा मां की क्‍या अहमियत होती है
' लेकिन मां नहीं जानती थीं कि उस समय भी दिल में उनकी जगह और अहमियत सबसे अलग थी
अपने जीवन के 30 साल के इस सफर में एक समय ऐसा भी आया जब मेरे पापा हमारा साथ छोड़कर चले गए
उस समय पापा को तलाशती मां की ललचाई आंखें आज भी जहन से निकली नहीं हैं
खैर ... . आज बात सिर्फ मां की
मैं और मां ऐसी सहेलियां हैं जो किसी भी मुद्दे पर बिंदास बहस कर सकती हैं
फिर चाहे यह मामले महिलाओं के सामाजिक परिवेश से जुड़े हों या फिर तेजी से बदल रही हमारी ‘सो कोल्‍ड’ सोच के
मुझे याद है ‘निर्भया केस’ के समय एक बार मैंने यूं ही मां से कह दिया था - 'निर्भया को इतनी रात को घर से नहीं निकलना चाहिए था
' इस पर मां अचानक ही मेरी बात को काटकर बोल पड़ी थीं, 'इन दौड़ती-भगाती सड़कों पर चलने का अधिकार सिर्फ पुरुषों को ही क्‍यों हो, सिर्फ इसलिए क्‍योंकि महिलाएं अपनी बातों, अपनी भाव-भंगिमाओं से पुरुषों का बलात्‍कार नहीं करतीं, उन्‍हें तरेरी आंखों से नहीं ताड़तीं
क्‍यों आसमान में उड़ने का अधिकार सिर्फ पुरुषों का है महिलाओं का नहीं?
सच कहूं तो शब्‍द नहीं थे बहस करने के लिए मेरे पास, इसलिए चुपचाप काफी देर तक सिर्फ उन्‍हें देखती रही
समझ नहीं पर रही थी कि क्‍या कहकर बहस करूं उनसे
मां ने हर मोड़ पर मेरा साथ दिया
एक समय जब करियर के एक पड़ाव पर सब ओर से हताशा हाथ लग रही थी, जॉब हाथ में था नहीं ... ले देकर जो लेख लिखने का मौका मिलता था वो भी कुछ कारणों से हाथ से जाता जा रहा था, जितनी हताश और निराशा मैं उस समय हुई थी ... आज तक नहीं हुई हूं
मेरे चेहरे पर दिख रही मेरी चिंता मां को समझने में ज्‍यादा देर नहीं लगी
मां ने पूछ ही लिया क्‍या हुआ है?
मानो मैं इंतजार कर रही थी कि कब मां मुझसे पूछे और मैं अपने मन का सारा गुबार उनसे निकाल दूं ... ! याद है मुझे तब मां ने कहा था ... जब सब जगह से निराशा हाथ लगती है तो इसका अर्थ यह नहीं कि सब कुछ खत्‍म हो गया है, बल्कि यह शुरुआत है नए दम और जोश के साथ उठ खड़े होकर आगे बढ़ने की ... नई उमंग के साथ अपने लक्ष्‍य को पाने की ... . तब से आज तक पीछे मुड़कर नहीं देखा है ... समय के साथ वह दर्द कहां चला गया पता ही नहीं चला
आज मैं अपनी मां के करीब नहीं हूं, लेकिन मेरी शादी को 2 माह पूरे होने के बावजूद मेरा और मां का रिश्‍ता बदला नहीं है
आज भी मां से घंटों बातें होती हैं, या यूं कहूं कि मेट्रो का सफर मां से बात करते हुए कब गुजर जाता है पता ही नहीं लगता
याद है मुझे पापा के चले जाने के बाद एक समय ऐसा भी आया जब मैं, भाई और मां एक-दूसरे से क्‍या बात करें यह समझ ही नहीं पाते थे
तब मां ने ही घर की इमारत का मजबूत स्‍तंभ बनकर हमें संभाला था
वैसे मैं मदर्स डे के दिन ही मां को धन्‍यवाद देने का दिन नहीं मानती, मैं हर रोज़ अपनी मां को अपनी उस परवरिश के लिए धन्‍यवाद जरूर देती हूं, जो उन्‍होंने मुझे दी
तो आप भी पीछे न रहें, आज के दिन अपनी ‘सुपर मॉम’ को एक बार जोर से गले लगाकर थैंक्‍स जरूर कहें
शिखा शर्मा एनडीटीवी में कार्यरत हैं
उत्तर प्रदेश के बुंदेलखंड में सूखे की स्थिति क्या है?
क्या वहां पानी की किल्लत उतनी ही है जितनी महाराष्ट्र के कुछ क्षेत्रों में?
क्या वहां राहत और बचाव के काम प्रदेश सरकार की देखरेख में ठीक से हो रहे हैं?
क्या वहां केंद्रीय मदद की जरूरत है? क्या यह मदद पानी की सप्लाई के रूप में भी होनी चाहिए
ये हैं वे कुछ सवाल, जो आज देश में केंद्र और राज्य सरकारों के बीच के संबंधों की जमीनी हकीकत को बयान करते हैं
देश के किसी भी हिस्से में यदि कोई प्राकृतिक या मानव-जनित आपदा आती है तो बजाय तुरंत सहायता और राहत के इंतजाम के, हमारा तंत्र पहले यह सुनिश्चित करता है कि ऐसी मदद से राजनीतिक और अन्य रूप में किसको क्या मिलने वाला है
यदि प्रभावित राज्य में केंद्र सरकार की ही या उसकी सहयोगी दल की सरकार है, तो कार्रवाई का नजरिया दोनों ओर से अलग होगा
और यदि दोनों जगहों पर अलग-अलग दलों की सरकारें हैं, तो  यह मान के चलना चाहिए कि राजनीति तो होनी है
यूपी के बुंदेलखंड में हालात महाराष्ट्र से अलग नहीं महाराष्ट्र में भारतीय जनता पार्टी और सहयोगी दल की सरकार है तो वहां की सरकार ने केंद्रीय मदद के लिए गुहार लगायी, और केंद्र ने जल्द ही पानी की ट्रेन लातूर भेज दी
इस कदम की प्रदेश सरकार द्वारा सराहना की गयी
लेकिन उत्तर प्रदेश के बुंदेलखंड में, जहां सूखे की स्थिति महाराष्ट्र और आसपास के क्षेत्रों से कुछ ज्यादा अलग नहीं है, वहां उत्तर प्रदेश की समाजवादी पार्टी की सरकार केंद्र से किसी भी तरह की राहत के बजाय केवल सहायता राशि की मांग कर रही है
यही नहीं, अगर केंद्र की ओर से पानी देने की पेशकश की भी गयी तो राज्य सरकार ने कम से कम दस हजार टैंकरों की मांग कर डाली जिसे पूरा करना किसी भी सरकार के लिए मुश्किल होगा
यूपी में बुंदेलखंड के सात जिले हैं सूखाग्रस्त उत्तर प्रदेश की अखिलेश यादव सरकार ने बुंदेलखंड के सात जिलों (झांसी, ललितपुर, महोबा, बांदा, चित्रकूट, जालौन और हमीरपुर) को सूखा ग्रस्त घोषित किया है
कुछ हफ्तों पहले मुख्यमंत्री अखिलेश यादव ने प्रभावित क्षेत्रों का दौरा करके वहां खाद्य सामग्री बांटने के आदेश किये और राहत के तौर पर कई योजनाओं की घोषणा की, जिनमें स्टेडियम और अन्य बडी इमारतों का निर्माण शामिल है
बुंदेलखंड भौगोलिक तौर पर भी सूखा और चट्टानी इलाका है जहां सामान्य तौर वर्षा कम ही होती है, और पिछले दो सालों से वहां बहुत कम वर्षा होने के कारण सूखे की स्थिति बनी हुई है
वहां भी किसान कष्ट में हैं, फसल में नुकसान होने की वजह से कुछ आत्महत्या के मामले भी सामने आये हैं, अधिकतर किसानों ने इलाका छोडकर अन्य जगहों पर शरण ले रखी है
कुल मिलाकर इन सात जिलों के अलावा आसपास के जिलों में भी सूखे की स्थिति बन रही है
अप्रैल में सामने आया था घास की रोटी खाने का मामला अप्रैल महीने में वहां कुछ किसानों के परिवारों द्वारा अन्न की कमी के कारण घास की रोटी खाने का मामला प्रकाश में आने के बाद प्रशासन हरकत में आया था और प्रदेश सरकार व केंद्र सरकार की टीमें हालत का जायजा लेने वहां पहुंची थी
उसके बाद ही केंद्र की ओर से राहत पैकेज का ऐलान हुआ था जिसे प्रदेश सरकार ने अपेक्षा के मुताबिक नाकाफी बताया था और फिर मुख्य सचिव ने यहां तक कहा कि प्रदेश सरकार के इंतजाम काफी हैं और उन्हें केन्द्रीय मदद की जरूरत नहीं है
लेकिन पिछले हफ्ते तक मामला सुर्खियों में बने रहने और क्षेत्र के हमीरपुर के सांसद पुष्पेन्द्र सिंह चंदेल की मांग पर रेल मंत्रालय ने पानी के टैंकर की एक ट्रेन झांसी भेजी और फिर शुरू हुआ चिर-परिचित राजनीतिक ड्रामा
अखिलेश सरकार ने कहा, हमें इसकी जरूरत ही नहीं प्रदेश सरकार की ओर से बताया गया कि झांसी आकर खडी इस ट्रेन को प्रदेश सरकार द्वारा तो मंगवाया ही नहीं गया था और प्रदेश में इसकी जरूरत ही नहीं है
फिर रेलवे अधिकारियों के हवाले से कहा गया कि इस ट्रेन में तो खाली टैंकर लगे हैं जिन्हें झांसी में पानी से भरा जायेगा और जहां स्थानीय जिले के अधिकारी कहेंगे, वहां भेजा जायेगा
झांसी के जिला अधिकारी ने कहा कि उन्हें तो मालूम ही नहीं, यह टैंकर वहां क्यों आये हैं और इसकी जानकारी की जिम्मेदारी रेलवे पर छोड दी
रेलवे के अधिकारियों ने कहा कि उन्हें तो पता ही था कि यह टैंकर खाली हैं ... और अब यह मामला अपेक्षित तौर पर जांच और बयानों के मकडजाल में उलझकर रह गया है
अफसर बोले, क्षेत्र में पानी की पर्याप्‍त उपलब्‍धता यूपी सरकार का कहना है कि बुंदेलखंड में पानी टैंकर की ट्रेन की जरूरत नहीं है, और केंद्र वहां यह ट्रेन भेजकर, वह भी खाली टैंकर, सिर्फ राजनीति कर रहा है
महोबा, झांसी और अन्य जिलों के जिलाधिकारी कह रहे हैं कि क्षेत्र में पानी का पर्याप्त उपलब्धता है और पानी के टैंकर की जरूरत नहीं है
फिर भी, रेलवे के अधिकारी कह रहे हैं कि झांसी रेलवे स्टेशन के यार्ड में पानी के टैंकर खडे हैं और आसपास के किसी भी जिले के अधिकारी की मांग पर यह ट्रेन वहां भेज दी जाएगी
यूपी सरकार के सामने है यह दुविधा अखिलेश सरकार के सामने समस्या यह है कि यदि वह केंद्र की पानी की ट्रेन को स्वीकार कर लेती है तो लोगों में यह सन्देश जायेगा कि उनकी सरकार पानी उपलब्ध कराने में असफल रही
इसलिए सरकार के प्रवक्ता लगातार कह रहे हैं कि पानी के पर्याप्त इंतजाम हैं
फिर बुंदेलखंड का राजनीतिक तौर पर वह महत्व नहीं है जो महाराष्ट्र का है और बुंदेलखंड में सूखे की स्थिति आमतौर पर बनी ही रहती है, इसलिए प्रदेश सरकार वहां खाद्य सामग्री के पैकेट बंटवा रही है, जिन पर अखिलेश यादव का बडा सा चित्र छपा हुआ है, जिससे प्राप्तकर्ताओं को कोइ संशय न रहे कि यह सामग्री किसने भेजी है
देश में सूखे पर भी होती है राजनीति केंद्र और विशेष तौर पर रेलवे द्वारा ऐसी मुहिम बिना किसी समुचित तैयारी के नहीं की जाती, क्योंकि किसी भी रेलखंड पर खाली या भरी रेलगाडियां चलने से पहले काफी तैयारी और अधिकारियों का समन्वय चाहिए होता है
हो सकता है कि खाली टैंकर झांसी सिर्फ खडे करने के लिए भेजे गए हों, हो सकता है कि इस खाली टैंकर की गाडी के झांसी आने पर किसी ने कह दिया हो कि इसमें पानी भरा है, हो सकता है कि टैंकर के अन्दर देखने पर पता चला हो कि ये तो खाली हैं, और फिर सियासत शुरू हो गयी हो
हमारे देश में चाहे सूखा हो या बाढ, ऐसी प्राकृतिक आपदा राजनीति करने के लिए सबसे सुविधाजनक रही है
ऐसी आपदा का वास्तविक कारण जानने की किसी के पास न तो फुर्सत है न ही जरूरत
वर्षों पहले प्रख्यात फिल्म निर्माता एमएस. सथ्यू की फिल्म ‘सूखा’ (1980) के अंत में डायलॉग था कि इस देश में सूखे पर भी राजनीति होती है
हालात इन 36 वर्षों में कुछ बदले नहीं हैं ... 
सुशील कुमार महापात्रा एनडीटीवी इंडिया के चीफ गेस्ट कॉर्डिनेटर हैं ... डिस्क्लेमर (अस्वीकरण) : इस आलेख में व्यक्त किए गए विचार लेखक के निजी विचार हैं
आंगनवाड़ी कार्यकर्ताओं के आंदोलन का फाइल फोटो
दुनिया में पानी की रेल उन्नीसवीं सदी से चल रही है, भारत में बीसवीं सदी से चलती आ रही है, इक्कीसवीं सदी में भी चल रही है
भयंकर सूखा है और ऐसे में कोई एक बूंद पानी पहुंचा दे तो उसका शुक्रिया
जो भी ज़रूरी है किया जाना चाहिए लेकिन किसी काम को जब सारे काम का प्रतिनिधि बताया जाने लगे तो उस काम का हिसाब भी कर लेना चाहिए
इसलिए कि पानी की रेल एक ऐसी तस्वीर रचती है जो लोगों की कल्पनाओं में नई है
आप माने या न माने पानी की रेल सूखाग्रस्त इलाक़ों का समाधान बिल्कुल नहीं करती लेकिन वहां किये जा रहे कार्यों का ब्रांड बन गई है
महाराष्ट्र के कई ज़िलों में भयंकर सूखा है
किसी वजह से लातूर की चर्चा ज़्यादा हुई तो लातूर के लिए पानी की रेल चली
रेल पहुंची तो स्थानीय नेता अपना पोस्टर लेकर पहुंच गए
इसमें कुछ ग़लत नहीं है
चैनल वाले कैमरे लेकर पहुंच गए
इसमें कुछ ग़लत नहीं है लेकिन पानी की रेल को देख संवाददाताओं ने अपनी हैरतभरी आंखों को ऐसे बड़ा किया जैसे चांद से पानी आया हो
जबकि उसी लातूर शहर में ट्रैक्टर से खींचे जाने वाले टैंकर आज भी पच्चीस लाख लीटर से ज़्यादा पानी बांट रहे हैं
रेल भी इतना ही पानी लेकर आई
इसके बाद भी समस्या में मामूली सुधार आया है जबकि प्रचार ऐसे हो गया कि लोगों को रोज़ पानी मिलने लगा है
हम ट्रैक्टर वाले टैंकर को खलनायक और रेल वाले टैंकर को नायक की तरह देखने लगे हैं
सूखे की स्थिति में कोई भी सरकार सीमित मात्रा में ही पानी उपलब्ध करवा सकती है
लेकिन यह छवि भी ठीक है कि सबको पानी मिलने लगा है
पानी की रेल लातूर शहर की पांच लाख आबादी के लिए चली है
लातूर ज़िले के नौ सौ से अधिक गांवों के लिए नहीं चली है जहां सत्रह से अठारह लाख की आबाद रहती है
लातूर शहर में ही पानी की रेल आने से सीमित राहत ही पहुंची है
स्थानीय लोग कहते हैं कि पहले भी कॉरपोरेशन के टैंकर आठ से दस दिन में आते थे
आज भी आठ से दस दिन के अंतर पर आ रहे हैं
ज़िला प्रशासन का दावा है कि पानी चार से पांच दिन के अंतर पर मिल रहा है
साफ है राहत तो पहुंची है लेकिन समस्या वैसी की वैसी है
लातूर शहर को कितना पानी चाहिए? कोई कहता है रोज़ाना ढाई करोड़ लीटर तो कोई कहता है कि पांच करोड़ लीटर
ज़िला प्रशासन का मानना है कि हर दिन के हिसाब से एक करोड़ बीस साल लीटर पानी ही है
हर रोज़ एक आदमी को बीस लीटर पानी दिया जाता है
चार लोगों का परिवार है तो अस्सी लीटर ही हुआ
जबकि सारे कार्यों के लिए एक परिवार को कम से कम पांच से छह सौ लीटर पानी चाहिए
निगम के टैंकर दस दिन के बाद आकर दो सौ लीटर से ज्यादा पानी नहीं देते, दे भी नहीं सकते
यह पानी भी सिर्फ पीने और खाना बनाने के लिए होता है
लातूर शहर में रेल चलने के बाद भी टैंकरों के दाम बढ़ते जा रहे हैं
इसका मतलब है कि समाधान कम प्रचार ही ज़्यादा हुआ
ज़ाहिर है पानी की रेल से तकलीफ कम नहीं हुई है
इससे हुआ यह कि तकलीफ़ों की बात बंद हो गई और रेल की बात चलने लगी है
रेल का दिखना ही पारदर्शी होना है
पानी की रेल पूरे महाराष्ट्र के लिए सूखा राहत का ब्रांड एंबैसेडर बन गई है
लातूर से ज़्यादा भयंकर सूखा बाकी ज़िलों में भी पड़ा है
क्या वहां पानी की रेल की ज़रूरत नहीं
नहीं तो बताइये बीड़, परभणी और उस्मानाबाद ने ऐसा कौन सा तरीका निकाला कि उन्हें पानी की रेल की ज़रूरत नहीं पड़ी
राजस्थान में भी कई साल से एक पानी की रेल चलती है
वहां की परिस्थिति नहीं जानता लेकिन पानी की रेल समाधान नहीं है यह तो दिख रहा है
तभी तो कई साल से चल रही है
सूखा सिर्फ प्यास लेकर नहीं आया है, भूख और बेकारी भी लाया है
सरकार बतायें कि रोज़गार देने के क्या प्रयास हुए हैं?
कितने लोगों को काम मिला है?  
शायद उन कामों का कोई विज़ुअल नहीं बनता है
आज की राजनीति काम में यक़ीन नहीं करती है, सिर्फ उस काम में यक़ीन करती है जो दिख सके
महाराष्ट्र सरकार ने क़र्ज़ माफी की जगह एक साल का पूरा ब्याज और अगले साल का आधा ब्याज कम करने का एलान किया है
तीन साल से सूखा है, कायदे से पूरा कर्ज़ माफ होना चाहिए
जब खेती बंद है, काम बंद है तो क़र्ज़ कहां से चुकाएगा?
क्या वह दो साल बाद दुगना कमा लेगा?
अब यही रेल उत्तर प्रदेश के झांसी पहुंची है
राज्य सरकार के दावे के अनुसार बिना बताये पहुंच गई
सरकार कहती है कि हमने सिर्फ टैंकर माँगे थे, हमारे पास पर्याप्त पानी है
तो राज्य सरकार यही बता दे कि केंद्र से टैंकर मांगने से पहले पानी रखने और उसके वितरण के क्या इंतज़ाम किये गए हैं
उसके पास पानी है तो लोग प्यासे क्यों हैं?
पानी पहुंचाना ही बड़ा भारी काम नहीं है?
उत्तर प्रदेश और मध्य प्रदेश की सरकारें बतायें कि बुंदेलखंड के समाधान के लिए क्या काम किये गए? कहां सफ़ल रहे, कहां असफ़ल रहे
इसके बाद भी केंद्र को टैंकर पहुंचाने से पहले झांसी ज़िला प्रशासन को सूचित करना चाहिए था
अगर यह आरोप सही है तो टीम इंडिया की भावना के ख़िलाफ़ है
केंद्र की रेल है, किसी पार्टी की नहीं है
आजकल की भावुकता की नौटंकी जोड़ दी जाए तो यह देश की रेल है ! केंद्रीय मंत्री उमा भारती ने कहा कि बुंदेलखंड के बीजेपी सांसदों ने पानी की क़िल्लत की बात उठाई थी
उमा जी बतायें कि सिर्फ यूपी वाले बुंदेलखंड के भाजपा सांसदों ने मांग की थी या मध्य प्रदेश वाले सांसदों ने भी
क्या लातूर में पानी की रेल वहां के सांसद की मांग पर गई थी?
फिर महाराष्ट्र के बाकी सूखाग्रस्त ज़िलों के भाजपा सांसदों ने भी कुछ मांग रखी होगी?
सूखा तो गुजरात और मध्य प्रदेश में भी है, वहां क्यों नहीं चली?
मध्यप्रदेश के रतलाम से चलकर ट्रेन यूपी के झांसी आ जाती है
मध्यप्रदेश के हिस्से वाले बुंदेलखंड में भी सूखा है, वहां क्यों नहीं पानी की रेल गई है?
केंद्रीय मंत्री उमाजी या रेल मंत्री सुरेश प्रभु जी बतायें कि सांसदों ने कब मांग की थी और टैंकर कब तैयार हुए?
क्योंकि हमने लातूर वाली पानी की रेल के संबंध में देखा था कि टैंकरों की सफाई में कितना वक्त लग गया था
क्या रेलवे अन्य जगहों के लिए भी ऐसे टैंकरों की धुलाई सफाई कर रही है
झांसी स्टेशन पर भेजे गए टैंकर ख़ाली थे
इस हिसाब से मुख्यमंत्री अखिलेश यादव के अनुसार ख़ाली टैंकर ही भेजे गए ! बीजेपी के नेता पता तो कर लेते कि ख़ाली टैंकर है, बिना जाने वे पानी की रेल कहने लगे
अब झांसी स्टेशन अपने पानी से टैंकरों को भर रहा है
केंद्र कहेगा कि हम बांटेंगे, राज्य कहेगा कि नहीं बांटने देंगे
फिर पानी को लेकर टीवी पर फ़र्ज़ी मैच होगा, सूखे के सारे सवाल पीछे धकेल दिये जाएंगे
सरकार को बताने का मौका नहीं मिलेगा कि लोगों को रोज़गार देने के लिए क्या किया जा रहा है
अगर झांसी स्टेशन से टैंकर भरे जा सकते हैं तो क्यों नहीं प्रभु जी सारे सूखाग्रस्त इलाक़ों के स्टेशनों को आदेश दे देते हैं कि वहां से लोग टैंकर में पानी भर के ले जाएं, मुफ़्त में
लेकिन यहां तो पानी की रेल पानी के लिए कम राजनीति के लिए चल रही है
रेल और हेलीकॉप्टर संकट के समय वीर रस वाले दृश्य की रचना करते हैं
सूखे और बाढ़ में इनकी मौजूदगी ऐसे बताई जाती है जैसे 'अजनबी' फ़िल्म के मशहूर गाने का सीन हो-हम दोनों दो प्रेमी दुनिया छोड़ चले
आपने बाढ़ के समय देखा होगा कि हेलीकॉप्टर से गिरने वाला सामान सबको नहीं मिलता लेकिन राहत का सबसे रोमांटिक और प्रमाणिक दृश्य गढ़ के चला जाता है 
पान की रेल अच्छी पहल है लेकिन अंतिम नहीं
अगर इसे सूखे की समस्या को विस्थापित करने के लिए चलाया गया तो ग़लत होगा
नई नई दंतकथाओं के गढ़ने से समाधान नहीं होता
सरकार-समाज और ईमानदारी से आगे आए और स्थायी समाधान के प्रयास करे
अगर ऐसा है तो महाराष्ट्र के गांवों में पानी के लिए मारामारी क्यों हैं
बच्चे क्यों कुएं में गिर कर मर रहे हैं?
सूखे की समस्या का तमाशा मत बनाइये
पानी की रेल चलाइये लेकिन सिर्फ रेल ही चलती रहे ऐसा भी मत कीजिये
इस आलेख में व्यक्त किए गए विचार लेखक के निजी विचार हैं
आखिर बुंदेलखंड उस हालत में पंहुच गया जिसके बारे में पांच महीने चेताया गया था
आजादी के बाद पहली बार है कि बुंदेलखंड में किसी राहत या आपदा प्रबंधन के लिए सरकारों ने हाथ खडे कर दिए हैं
पिछले दो महीनों में दिल्ली, भोपाल और लखनऊ के चार सौ से ज्यादा बडे पत्रकार बुंदेलखंड का दौरा कर चुके हैं
लेकिन बुंदेलखंड की व्यथा कथाएं लिखने के अलावा वे भी ज्यादा कुछ सुझा नहीं पाए
हर दिन किसानों की मौतों की गिनती करते रहने के अलावा कोई कुछ नहीं कर पाया
कोई कुछ सुझाता तो सुझा भी क्या पाता?
क्योंकि बुंदेलखंड एक-दो जिलों वाला इलाका नहीं है
इसमें उप्र के सात और मप्र के छह जिले आते हैं
कैसे भी सुझाव आते, उन्हें लागू करने के लिए एक लाख करोड रुपये खर्च करने की जरूरत पडती
देखें - पांच माह पहले के हालात पर यह लिंक बुंदेलखंड के आकार का अंदाजा नहीं लगा पाए नए जानकार यह इलाका एक भरे पूरे प्रदेश के बराबर है
आबादी दो करोड है
इसे एक नजर में देखना और दिखाना दो-चार हफ्ते का काम नहीं था
ऐसा भी नहीं है कि समझने की कोशिश बिल्कुल भी न हुई हो
हां यह अलग बात है कि देश और विश्व के स्तर पर बुंदेलखंड को समझने की जितनी भी कोशिशें हुईं वे जल प्रबंधन की प्राचीन पद्धतियों को जानने और जटिल भौगालिक परिस्थितियों को समझने की ज्यादा हुईं
सत्तर के दशक में अंतरराष्ट्रीय संस्थाओं की रुचि वाला बंगरा वाटरशेड अध्ययन हो या अस्सी के दशक में किया गया चंदेलकालीन जल विज्ञान का अध्ययन, किसी का भी फायदा सीधे-सीधे बुंदेलखंड को मिल नहीं पाया
कारण एक ही रहा कि इलाका इतना बडा है कि उसके लिए राजनीतिक ईमानदारी और अच्छी खासी रकम की जरूरत थी
इस बात को इसी स्तंभ में कई बार तथ्यों के आधार पर बताया जा चुका है
फीलगुड के चक्कर में सारा वक्त बर्बाद कर दिया इस साल कोई काम करने का सारा समय निकल गया है
आग लगे पर कुएं नहीं खोदे जाते
आज बुंदेलखंड में अकाल जैसे हालात में हम अपना मुंह छिपाने के लिए बुंदेलखंड में कुछ लोगों को रोटी और पानी बंटवाने के अलावा ज्यादा कुछ नहीं कर सकते
वहां मौतों और थोक में पलायन को रोका नहीं जा सकता
लेकिन अगले साल फिर ऐसे हालात से बचने के बारे में तो सोच ही सकते हैं
हमें एक बार तसल्ली से बैठकर, गंभीरता से बैठकर, ईमानदारी से बैठकर उन दस्तावेजों को खंगालना पडेगा कि पिछले तीस साल में विशेषज्ञों और विद्वानों ने क्या-क्या सोचा है
उनकी बातों पर इसलिए ध्यान नहीं दिया गया क्योंकि वे लिखापढी वाले विद्वान लोग थे
कम से कम अब तो स्वयंसेवी संस्थाओं को वैज्ञानिकों की खिल्ली उडाना छोड़कर समझना पडेगा कि व्यवस्थित अध्ययनों के जरिए ही समय, ऊर्जा और धन की बचत होती है
उन्हें यह भी समझना पडेगा कि आपस में लडते रहने से मीडिया में तो बना रहा जा सकता है लेकिन वे काम नहीं हो सकते जो उनकी संस्थाओं के उद्देश्यों में शामिल हैं
अगले साल के लिए अभी से लगने की जरूरत यह साफ हो चुका है कि गर्मी के बाकी बचे सिर्फ डेढ महीने में हम बुंदेलखंड के लिए कुछ भी नहीं कर सकते
यह काम इसलिए नहीं कर सकते क्योंकि न हमारे पास काम करने का कोई नक्शा तैयार है और न उतने पैसे का प्रावधान है
सब जानते हैं कि डेढ महीने बाद पानी बरस रहा होगा
इस समय सूखे और अकाल से जूझते इसी बुंदेलखंड में डेढ महीने बाद ही हम बारिश और नदियों में बाढ से जूझ रहे होंगे
उस पानी को बुंदेलखंड की ही धरती पर अगली गर्मियों के लिए रोककर रखने का भी हमारे पास कोई इंतजाम नहीं होगा
इसका मतलब है कि 2016 तो हम भुगतने जा ही रहे हैं उसके अगले साल यानी 2017 की गर्मियों में सूखे से निपटने का भी कोई इंतजाम हम इस साल नहीं कर पाएंगे
राजनीतिक कर्म इतने आकस्मिक और तदर्थ हो गए हैं कि सन 2018 में बुंदेलखंड में सूखे या पानी की कमी से निपटने की बात कौन सोचे
अगर तब की सोचना है तो अभी से लगना पडेगा
सिर्फ लगना ही नहीं पडेगा बल्कि युद्ध स्तर पर जुटना पडेगा
युद्ध स्तर पर लगने का मतलब उतने ही खर्च का इंतजाम करना पडेगा जिस तरह हम रक्षा बजट के लिए करते हैं
पूरे देश को याद करना पड सकता है बुंदेलखंड का सबक इस समय देश के कम से कम 11 प्रदेश पानी की कमी के कारण सूखे जैसे हालात में हैं
भले ही वे राजनीतिक कारणों से अपनी-अपनी संपन्नता का बडबोला दावा कर रहे हों लेकिन देश के बडे जल विज्ञानी देश में कुल जल उपलब्धता का चौंकाने वाला हिसाब बता रहे हैं
जल प्रबंधन के भारी भरकम खर्च वाला काम होने के कारण सरकारें भले इसका जिक्र करने से बचें, लेकिन सामाजिक संस्थाओं को तो जीवन के लिए सबसे जरूरी इस प्राकृतिक संसाधन यानी जल उपलब्धता को जानने समझने पर लग ही जाना चाहिए
जल विज्ञान के विशेषज्ञ हिसाब लगाकर बता रहे हैं कि इस समय देश में बढती आबादी के कारण प्रति व्यक्ति प्रतिवर्ष जल उपलब्धता सिर्फ 75  फीसद बची है
यानी हर व्यक्ति के हिस्से में बादलों से ही चार बाल्टी की बजाए सिर्फ तीन बाल्टी मिल रहा है
इसी आधार पर इसी स्तंभ में दो महीने पूर्व लिखा गया था कि पानी की छीना झपटी के दिन आने की आहट
सुधीर जैन वरिष्ठ पत्रकार और अपराधशास्‍त्री हैं ... डिस्क्लेमर (अस्वीकरण) : इस आलेख में व्यक्त किए गए विचार लेखक के निजी विचार हैं
केरल में 30 साल की कानून की पढाई करने वाली छात्रा के साथ हुई दरिंदगी पर हम खामोश क्यों हैं ... ?
यह मामला निर्भया जितना ही संगीन और घिनौना है ... लडकी के शरीर पर 30 गहरे जख्म मिले हैं
उसके साथ घर में घुसकर बलात्कार और फिर निर्मम तरीके से हत्या की गई
बलात्कार के चलते उसकी आंतें शरीर के बाहर आ चुकी थीं
घटना के छह दिन बाद तक पुलिस हाथ पर हाथ रखकर बैठी रही
लेकिन क्यों यह मामला निर्भया की तरह देशभर में आंदोलन का मुद्दा नहीं बना
क्या इसलिए कि यह दक्षिण के एक राज्य में हुआ?
उससे हम उत्तर भारतीयों का सरोकार नहीं हैं?
क्यों इसे लेकर लोग देशभर में सडकों पर नहीं आए?
केरल में महिलाओं-लडकियों ने प्रदर्शन किया, लेकिन क्या यह एक समाज के तौर पर हमारे दोहरे मापदंड नहीं
क्यों महिलाओं के खिलाफ ऐसे जघन्य अपराधों पर हम अपनी सुविधा के हिसाब से हरकत में आते हैं?
सोशल मीडिया पर हैशटैग जरूर चल रहा है #JusticeForJisha
लेकिन अगर हम केरल की ही बात करें, तो यहां का समाज इस घटना से उद्वेलित नहीं दिखता 
महिलाओं के खिलाफ हिंसा के मामले केरल जैसे राज्य में बढ रहे हैं
यह वही राज्य है, जिसे देश में 100 फीसदी साक्षरता पाने का तमगा हासिल हुआ था
पिछले साल 1,200 से ज्यादा महिलाओं के साथ यहां बलात्कार हुआ
हर एक लाख की आबादी में 63 महिलाओं के साथ बलात्कार की संख्या सामने आती है
शायद यह संख्या आपको ज्यादा न लगे, लेकिन आप यह जानकर हैरान रह जाएंगे कि देश का राष्ट्रीय औसत एक लाख में 56 के आसपास है
केरल में बलात्कार का आंकडा पडोसी राज्य तमिलनाडु से तो तीन गुना ज्यादा है, जहां यह संख्या एक लाख पर 18 है
दिल्ली तो रेप कैपिटल के नाम से बदनाम हुई, लेकिन केरल के आंकडे बहुत-से सवाल खडे करते हैं
क्या महिलाओं के खिलाफ हिंसा का साक्षरता, आधुनिक समाज और विकास से कोई लेना-देना नहीं?
केरल में महिलाओं की वर्कफोर्स में भी खासी भागीदारी है, और लेबर यूनियन में भी वे शामिल हैं
पिछले साल मन्नार में चाय बागानों में काम करने वाली हजारों महिलाओं की हडताल ने यहां के राजनीतिक दलों के साथ ट्रेड यूनियनों को भी हैरत में डाल दिया था
बेहतर तनख्वाह, बोनस और अन्य सुविधाओं की मांगों को मनवाने में ये कामयाब रही थीं
लेकिन सच यह भी है कि महिलाओं को जो अधिकार अपने पुरुष सहकर्मियों के मुकाबले मिलने चाहिए, वे नहीं मिल रहे हैं
महिलाओं के साथ भेदभाव में केरल अन्य राज्यों से अलग नहीं है
घर पर अकेली इस दलित लडकी के साथ हुई दरिंदगी पर जो खामोशी और लचरपन वहां की पुलिस और सरकार ने दिखाया है, वह बताता है कि महिलाओं के खिलाफ अपराधों को लेकर हमारा तंत्र उतना ही नाकारा और असंवेदनशील है, जितना निर्भया से पहले था
छह दिन तक कोई कार्रवाई नहीं और बाद में राज्य के गृहमंत्री बेशर्मी से अपनी पुलिस का बचाव करते दिखते हैं
यह नाकामी हमारे सरकारी तंत्र के साथ-साथ हम सब की भी है कि हम इन मुद्दों को तरजीह नहीं देते
इस पर वह गंभीरता नहीं दिखाते, जिसकी जरूरत है, वरना हर रोज देश में दुधमुंही बच्चियों से लेकर बूढ़ी महिलाओं तक के साथ बलात्कार के मामले सामने नहीं आते
इस आलेख में दी गई किसी भी सूचना की सटीकता, संपूर्णता, व्यावहारिकता अथवा सच्चाई के प्रति एनडीटीवी उत्तरदायी नहीं है
नई दिल्ली: अरुण लाल के कैंसर की बात जैसे ही सामने आई, तो मैं भौंचक्का रह गया
इसी साल जनवरी में उन्हें पहली बार कैंसर होने की बात पता चली
वो भगवान का शुक्रिया अदा करते हैं कि वक्त रहते ही उन्हें बीमारी के बारे में पता चला
उनको मुंह का कैंसर था, जिसे लालजी खुद खतरनाक मानते हैं
जब उन्हें व्हाट्सएप पर संदेश भेजा तो उन्होंने जवाब में यही लिखा, 'Thanks for your wishes Mahavir. God is Great, Will be back soon' हंसमुख और खुश मिजाज इंसान के साथ भी ऐसा हो सकता है, यह इस हकीकत को उजागर कर गया कि जीवन को कभी भी हल्के में नहीं लेना चाहिए और कैंसर जैसी बीमारी कभी भी किसी को भी हो सकती है
उनसे जुड़ी मुलाकातों का दौर नजर के सामने फिर ताजा होने लगे
आईपीएल के एक सीजन में वह एनडीटीवी के साथ करारबद्द थे और इसी दौरान उनके साथ काम करने का मौका मिला
टीवी स्क्रीन पर वो जितने मजाकिया लगते हैं, उनसे ज्यादा वो रियल लाइफ में थे
पहली बार मिल रहे थे, लेकिन जिस गर्मजोशी से वह मिले उससे हमारी सारी झिझक मिट गई
उनको चिडियों का बहुत शौक है और यह कहना गलत नहीं होगा कि जितने भी क्रिकेटर्स को मैं जानता हूं, उनमें से सबसे ज्यादा उन्हें पक्षियों के बारे में ज्ञान है
यहां तक की वो जब कभी टाई पहनते हैं, तो उनकी टाइयों पर अक्सर अलग-अलग पक्षियों के चिह्न बने रहते हैं
आईपीएल के दौरान सिद्दू पाजी उनका मजाक इसी बात पर उड़ाते रहते थे और अकसर कहते हैं कि लालजी के तोते उड गए
लालजी के नाम से मशहूर इस खिलाडी ने भारत के लिए 16 टेस्ट मैच खेले
शतक नहीं लगा पाए, लेकिन 6 अर्धशतक जरूर उनके बल्ले से निकले
'गेट वेल सून' लालजी भाई ... डिस्क्लेमर (अस्वीकरण) : इस आलेख में व्यक्त किए गए विचार लेखक के निजी विचार हैं
इस बार के शुक्रवार ने मुझे कुछ ज़्यादा ही निराश किया
सोचा तो सही था कि वह फिल्म हिन्दी में डब होकर तो ज़रूर आएगी, लेकिन नहीं आई
निराश तो होना ही था
और सच पूछिए तो बहुत गुस्सा और कुछ-कुछ शर्म भी आई कि 'यह फिल्म हिन्दी में डब हुई ही नहीं है ... ' दरअसल, मैं बात कर रहा हूं, फिल्म 'द मैन हू न्यू इनफिनिटी' (The Man Who Knew Infinity) की, जिसे ब्रिटेन के एक फिल्म निर्देशक ने बनाया है
मेरी निराशा, गुस्सा, दुःख और शर्म का कारण यह था कि यह फिल्म भारत के उस महान गणितज्ञ की जीवनी पर बनी है, जो 33 साल की उम्र में ही गणित के क्षेत्र में अपनी प्रतिभा से दुनिया को चमत्कृत करके वर्ष 1920 में इस दुनिया से चल बसा था
हम सब उन्हें श्रीनिवास रामानुजन के नाम से जानते है
ब्रिटेन के एक फिल्मकार ने उन पर फिल्म बनाई, इसका कारण यह था कि ब्रिटेन के कैम्ब्रिज विश्वविद्यालय के प्रोफेसर हार्डी की देखरेख में उनकी यह प्रतिभा फली-फूली और दुनिया के सामने आ पाई थी
इस फिल्म को तो मैं अब तक नहीं देख पाया हूं, लेकिन देखने से पहले उससे जुड़े कई सवाल मेरे दिमाग को तंग कर रहे हैं
मुझे लगा कि यदि मैं अपने उन विचारों को आपके साथ बांट लूं, तो शायद तंग होना थोड़ा कम हो जाए
मन में पहला सवाल तो यही उठ रहा है कि जिस विषय पर भारत को फिल्म बनानी चाहिए थी, उस पर ब्रिटेन ने बनाकर एक बार फिर बाज़ी मार ली
गांधी जी के साथ भी हमने यही किया था
यदि हम व्यावसायिक दृष्टि से भी देखें, तो अभी भारत में बायोपिक फिल्मों का दौर चला हुआ है
डाकुओं से लेकर खिलाड़ियों तक पर दनादन फिल्में बन रही हैं, और कमाई भी कर रही हैं, तो क्या रामानुजन जैसों को फायदे का सौदा नहीं समझा जाता ... ? 
चलिए, ओरिजनल फिल्म न सही ... यदि कोई अन्य देष भारतीय मेधा पर कोई फिल्म बनाता है, तो हम इतना तो करें कि उसको कम से कम हिन्दी में डब करके अपना ऋण चुकाने की कोशिश करें
विश्वास कीजिए, बहुत फायदे का काम होगा
अभी-अभी अंग्रेजी में 'जंगल बुक' फिल्म आई थी
यह हिन्दी में भी आई
हिन्दी ने अंग्रेजी से अधिक का व्यापार किया
रामानुजन पर बनी फिल्म के साथ भी यही होता
विज्ञान का हर विद्यार्थी इसे देखता ... और सबसे बड़ी बात तो यह है कि यह एक बहुत बड़ी 'इन्स्पिरेशन फिल्म' का काम करती
रामानुजन एक बहुत ही सामान्य एवं परम्परागत परिवार से थे, और वह आज भी भारत के युवाओं का सच्चा प्रतिनिधित्व करते हैं
अंग्रेजी भाषा में बनने के कारण इसकी पहुंच बहुत कम रह गई है, फलस्वरूप उपयोगिता भी
नोबेल पुरस्कार विजेता नैश पर बनी फिल्म हिन्दी में डब होकर आई थी
हम भारतीय नैश में स्वयं को देखकर उनसे उतने प्रेरित नहीं हो सकते, जितने रामानुजन से हो सकते हैं, इसलिए ऐसी फिल्मों को हिन्दी में लाने तथा उसे टैक्स फ्री करने के बारे में कम से कम सरकार को तो सोचना ही चाहिए
न जाने कितने बड़े-बड़े फाउंडेशन और ट्रस्ट शिक्षा पर करोड़ों-अरबों खर्च कर रहे हैं
वही सोच लें, ऐसे कामों के बारे में
आखिर यह भी तो शिक्षा का ही क्षेत्र है, फिल्म हुई तो क्या हुआ
यहां मैं बताना चाहूंगा कि कुछ ही दिन पहले यह फिल्म अमेरिका के 50 विशिष्ट लोगों को दिखाई गई थी, और फिल्म देखने के तुरंत बाद फेसबुक वाले मार्क ज़करबर्ग ने रामानुजन के नाम से एक फाउंडेशन बनाने की घोषणा कर दी
इसी के साथ मैं अंग्रेजी में बनी एक अन्य, किन्तु अमेरिकन, फिल्म की याद दिलाना चाहूंगा-'इन्टरस्टेलर' (Interstellar), जो 2014 में रिलीज़ हुई थी
भारतीय दर्शन पर आधारित यह साइंस फिक्शन फिल्म अद्भुत है ... काश! यह भी हिन्दी में आ पाती
रामानुजन के बारे में जानना हर भारतीय का 'ज्ञान का अधिकार' है
क्या कोई मेरे इस अधिकार की रक्षा के लिए आगे आएगा ... ?
क्या कोई मेरी इस गुहार को सुनेगा ... ?
डॉ. विजय अग्रवाल वरिष्ठ टिप्पणीकार हैं ... डिस्क्लेमर (अस्वीकरण) : इस आलेख में व्यक्त किए गए विचार लेखक के निजी विचार हैं
राजनीतिक गतिरोध के शिकार उत्तराखंड के जंगल भयानक आगजनी के शिकार हैं और अब उत्तराखंड हाईकोर्ट के चीफ जस्टिस केएम जोसफ के ट्रांसफर से शहरी मीडिया में अफवाहों का बाजार गर्म हो गया है
जस्टिस जोसफ की खंडपीठ ने ही 21 अप्रैल को उत्तराखंड में राष्ट्रपति शासन रद्द करने का ऐतिहासिक फैसला देकर केंद्र सरकार को कठघरे में खड़ा किया था
मीडिया रिपोर्ट्स में जस्टिस जोसफ के ट्रांसफर को राष्ट्रपति शासन में दिए गए उस बोल्ड फैसले से जोड़ा जा रहा है जिसे सुप्रीम कोर्ट ने अगले दिन ही स्टे कर दिया था
पर ऐसे अनुमान तथ्य और कानून की कसौटी पर शायद ही खरे उतरें
ट्रांसफर तो उनकी पदोन्नति ही माना जायेगा बेदाग करियर वाले जस्टिस जोसफ अपनी सादगी और ईमानदारी के लिए जाने जाते हैं और उनके पिता केके मैथ्यू भी सुप्रीम कोर्ट के जज थे
उत्तराखंड के चीफ जस्टिस बनने से पहले जस्टिस जोसफ केरल हाईकोर्ट के जज थे और अब केरल के पड़ोसी राज्य में ट्रांसफर उनके लिए दंडात्मक तो नहीं हो सकता
हैदराबाद हाईकोर्ट के क्षेत्राधिकार में तेलंगाना तथा आंध्रप्रदेश, दो राज्य हैं जहां जस्टिस जोसफ का  ट्रांसफर उनकी पदोन्नति ही माना जायेगा
हाईकोर्ट में हैं जजों की 450 से अधिक वेकेंसी एनजेएसी कानून को सुप्रीम कोर्ट की संविधान पीठ ने पिछले साल रद्द किया था जिसके बाद अब सुप्रीम कोर्ट के चीफ जस्टिस की अध्यक्षता वाला कोलेजियम ही हाईकोर्ट जजों की नियुक्ति और ट्रांसफर करता है
हाईकोर्ट में जजों की 450 से अधिक वेकेंसी हैं जिनके लिए कोलेजियम द्वारा नियुक्ति अनुशंसा के बावजूद केंद्र सरकार द्वारा जजों की नियुक्ति को समयबद्ध मंजूरी नहीं दी जा रही जिस पर चीफ जस्टिस ठाकुर ने क्षोभ भी व्यक्त किया था
जस्टिस जोसफ के ट्रांसफर के साथ तीन अन्य जजों को सुप्रीम कोर्ट जज हेतु नियुक्त करने की चर्चा है और एक सीनियर एडवोकेट को सीधे सुप्रीम कोर्ट जज बनाया जा रहा है
जस्टिस जोसफ के ट्रांसफर होने के बाद उनकी जगह किसी नए चीफ जस्टिस की नियुक्ति नहीं हुई, जिस वजह से अब उत्तराखंड हाईकोर्ट के सीनियर-मोस्ट जज ही कार्यवाहक चीफ जस्टिस की जिम्मेदारी निभाएंगे
इस ट्रांसफर पर कोई भी विवाद गलत ही होगा इसके पहले फरवरी 2016 में कई हाईकोर्ट जजों का ट्रांसफर हुआ था
मद्रास हाईकोर्ट के जस्टिस कर्णन का कोलकाता ट्रांसफर उनकी न्यायिक अनुशासनहीनता के लिए दंड माना गया था
परंतु जस्टिस जोसफ के ट्रांसफर पर मीडिया द्वारा किसी भी प्रकार का विवाद गलत और अनैतिक होगा
जस्टिस जोसफ ने राष्ट्रपति शासन के मामले पर अपना फैसला दे दिया है और अब उनके ट्रांसफर से सरकार को कोई राजनीतिक लाभ नहीं मिल सकेगा
इसके अलावा कोलेजियम प्रणाली के तहत यह ट्रांसफर सुप्रीम कोर्ट के चीफ जस्टिस ने किए है जिनकी साख पर कोई सवाल खड़ा नहीं हो सकता
पर इतना तो तय है कि जजों के ट्रांसफर पर विवाद से बचने के लिए ट्रांसफर नीति को सुस्पष्ट और पारदर्शी बनाना होगा जिससे भविष्य में ऐसे कयास रोक कर न्यायपालिका की साख पर आंच को रोका जा सके ... 
प्राकृतिक आपदाएं पहले भी आ चुकी होती हैं, दिक्कत ये है कि जब तक वे दोबारा लौट कर नहीं आतीं, हमें ख्याल भी नहीं होता कि इस बीच कुछ किया जाना है
चेन्नई बाढ के दौरान आपने देखा होगा, तमाम तकनीकी क्षमताओं से लैस लोग किस तरह असहाय घूम रहे थे
हम इस कदर अपने समाज से कट गए हैं कि कई बार इन आपदाओं को व्यक्त करने वाले शब्दों को भी भूल जाते हैं
स्कूलों में बताया गया था कि जंगलों में जब आग फैलने लगे तो उसे दावानल कहते हैं
हम आग-आग कर रहे हैं
दावानल भी भूल गए
इसे वनाग्नि भी कहते हैं
उत्तराखंड के जंगलों की धधकती तस्वीरों को देखते ही कई लोगों ने लेख लिखा कि ये संकट 'मैन मेड' है
'मैन मेड' का मतलब होता है कि प्रकृति ने नहीं, इंसान ने इसे बुलाया है
लेकिन इस 'मैन मेड' का कोई चेहरा नहीं होता
लेकिन यहां 'मैन मेड' के दो चेहरे हैं
एक चेहरा सरकार और उसके बनाए कानून का भी है
'मैन मेड' कहने से पता नहीं चलता कि इन कारणों में सरकार और उसकी व्यवस्थाओं की क्या भूमिका है
कई बार लगता है कि वहां के स्थानीय लोगों की भूमिका होती है
कई बार होती भी है, जब अतिक्रमण वगैरह के जरिये पहाडों की जमीन को कंक्रीट के जंगल में बदल दिया जाता है
एक तीसरे प्रकार के लोग होते हैं जिनका चेहरा इस 'मैन मेड' की शब्दावली से नहीं झलकता है
वो हैं आम लोग
जिनका जंगलों से अपना एक नाता रहता है
जो जंगलों से जीते हैं और जीने के लिए जंगलों को बचाते हैं
'मैन मेड क्राइसिस' जैसे संबोधनों से पता नहीं चलता कि ये आम लोग खुद जंगलों से दूर हो गए या सरकार के बनाए कानूनों ने दूर कर दिया
जंगलों के बारे में जो लोग अध्ययन करते हैं या जो जंगलों से डिस्प्ले पिक्चर यानी डीपी से ज्यादा प्यार करते हैं वो सच्चिदानंद भारती को जानते ही होंगे
गांधीवादी और चिपको आंदोलन से जुडे रहे सच्चिदानंद भारती 1974 से उत्तराखंड में जंगलों को बचाने और पानी के संरक्षण के पुराने तौर-तरीकों को जिंदा करने के काम में लगे हैं
आप ऐसे लोगों की तस्वीरें टीवी पर कम ही देखते होंगे और भारती जी टीवी पर आना भी नहीं चाहते
उन्हें लगता है कि काम वही होता है जो चुपचाप किया जाए
सच्चिदानंद भारती को इंदिरागांधी राष्ट्रीय पर्यावरण पुरस्कार मिल चुका है
मैंने इनहीं सच्चिदानंदजी को फोन किया कि इस संकट के बहाने मैं अपने दर्शकों को क्या नया बता सकता हूं, जिससे वो संकट को समझें भी और जंगलों से उनका एक रिश्ता बने
वे जिस भी प्रकार के राजनीतिक दलों को वोट देते हों उनसे हिन्दू-मुस्लिम टॉपिक के अलावा भी अन्य विषयों पर बात कर सकें
पहले आप इस तस्वीर को देखिये
आपको पांच गड्ढे दिखाई दे रहे हैं
ऐसा लग रहा होगा कि इनमें बरसात का पानी भर गया है
आम तौर पर इन्हें चाल खाल कहते हैं
छोटे छोटे गड्ढों में पानी भरा हो तो उसे जल तलैया कहते हैं
काफी हरियाली के बीच स्वीमिंग पुल की तरह जो तालाब दिखता है, उसे खाल कहते हैं
खाल आकार में बडी होती है
चाल नहर की शक्ल में दिखते हैं
समुद्र तल से 2000 मीटर की ऊंचाई पर बनी हुई हैं ये सभी चाल खालें
आम जुबान में आप इन्हें छोटे तालाब कह सकते हैं
सच्चिदानंद भारती जी ने बताया कि पहले गांव-गांव में इसी तरह ऊंचाई पर चाल खाल बनती थी
इनमें बरसात का पानी जमा होता था
बरसात के बाद वहां से पानी नीचे की तरफ रिसता है और जंगलों में नमी बनने लगती है
जहां जैसी जमीन होती है वैसी चाल खाल बनती है
ये कच्चे गड्ढे होते हैं जिनसे पानी धीरे धीरे रिसता रहता है
इनके रिसने के रास्ते में एक दो मीटर तक हरी घास उग आती है
नतीजा यह होता है कि जंगलों में आग भी लगती है तो हरी घास के कारण फैल नहीं पाती है
सच्चिदानंद भारती ने अपनी एक जिंदगी में ऐसी 2000 चाल खालें बनवा दी हैं
उनका कहना है कि इन चाल खालों की वजह से उनके इलाके में आग नहीं लगी है क्योंकि वहां नमी है
पानी है
सहस्र ताल एक जगह भी है यानी हजार तालों की जगल
गंगोत्री और केदारनाथ के बीच में है
उत्तराखंड के सुंदरतम झीलों में से एक माना जाता है
भारती जी ने बताया कि अगर ये चाल खालें बनी होती तो आज हेलिकाप्टर से आग बुझाने की मूर्खता नहीं करनी पडती
इसलिए तो हम हेलिकाप्टर उडा रहे हैं क्योंकि हमने चाल खालों को बनाना बंद कर दिया
चेन्नई इसीलिए तो डूब गया क्योंकि हमने तालाबों को भर कर वहां अपार्टमेंट बना दिये
कहां तो हमें शर्म आनी चाहिए अपनी पुरानी हरकतों पर, लेकिन हमारा ध्यान हेलिकाप्टर की वीर रस वाली तस्वीरों पर हैं
इससे आने वाली आवाज हमारे भीतर रोमांच पैदा करती है कि हम अपने समय में प्रकृति की हर शरारत पर काबू पा सकते हैं
चेन्नई में भी यही हेलिकाप्टर उड रहा था
इस हेलिकाप्टर के उडने का यही मतलब है कि हमने अपनी धरती जंगल का इतना नुकसान कर दिया है कि राम भरोसे से पहले अब सेना का ही भरोसा है और सेना के जवान पूरी मुस्तैदी से ये काम करते भी हैं
जान की बाजी लगा देते हैं
आप देखिये कि उत्तराखंड के जंगलों में लगी आग को बुझाने के लिए हेलिकाप्टर कहां से पानी भर कर उड रहे हैं
उस जगह का नाम है भीमताल
यहीं से पानी भरते हैं और आग बुझाते हैं
अगर पर्याप्त संख्या में चाल और खाल बनी होती तो शायद ये नौबत नहीं आती
चाल खालों का जिक्र आपको हमारी सरकारों की योजनाओं में या तो नहीं मिलेगा या मिलेगा भी तो नाम के लिए
अब लोगों को भी चाल खाल के बारे में पता नहीं है और वन अधिकारियों को भी नहीं
बिहार में कोसी में बाढ आई थी
याद कीजिए कितने लोग डूब कर मर गए इसलिए कि वहां के लोग तैरना भूल गए थे
जबकि कोसी के हर किस्से में नाव और तैरने वालों का जिक्र मिलता है
एक और गांधीवादी अनुपम मिश्र ने लिखा था कि डूब रहा है तैरने वाला समाज
चाल खाल की तस्वीर बता रही है कि जल रहे हैं जंगल क्योंकि भूल गया है उत्तराखंड आग बुझाने की अपनी ही तरकीब
वन पंचायतें जब सक्रिय होती थी तब बारिश के दिनों में ही चाल खालें बननी शुरू हो जाती थीं
उत्तराखंड में फैली आग को समझने के लिए आपको वन पंचायतों के बारे में समझना ही पडेगा
ग्राम पंचायतों के बारे में तो आपने सुना ही है
वन पंचायतों के बारे में भी सुना होगा मगर भूल गए होंगे
सरकार भी भूल गई है और वन अधिकारी भी
1931 में ब्रिटिश सरकार ने कुमाऊं पंचायत वन नियम बनाए
पहाडों के लोगों को वनों के प्रबंधन का जिम्मा दिया गया
कहा जाता है कि उत्तराखंड में 12,600 वन पचांयते बनी हैं और इन्हें एक कानून के तहत अधिकार भी दिया गया है
असलियत यह है कि इन वन पंचायतों का कोई अता पता नहीं है
अगर ये सक्रिय होती तो आज आग बुझाने के लिए हेलिकाप्टर से पानी की बरसात नहीं करनी पडती
सेना बुलानी नहीं पडती
पहाडों में तीन तरह की जमीन होती है
एक जमीन होती है सरकार की
इन्हें क्वास वन फोरेस्ट कहते हैं यानी जंगलात के जंगल
दूसरी जमीन होती जिसे सिविल सोयम भूमि कहते हैं
इस पर गांव का नियंत्रण होता है लेकिन सरकार भी शामिल होती है
जंगल या चारे की वनस्पति लगाने में सरकार भी मदद करती है
तीसरी भूमि होती है जो गांव की अपनी भूमि होती है
उस जमीन पर लोग जंगल लगाते हैं
क्लास वन यानी सरकारी जमीन छोड कर बाकी जमीन पर वन पंचायतों का गठन होता है
इनका कोई बजट नहीं होता मगर गांव के हर परिवार से एक व्यक्ति वन पंचायत का सदस्य होता है
वन पंचायत में पचास फीसदी पुरुष और पचास फीसदी महिलाओं का होना अनिवार्य है
अगर सरकार वनों के लिए अपनी योजनाओं को इन वन पंचायतों के जरिये लागू कराती, सक्रिय रखती तो वन अधिकारी, स्थानीय विभागों और वन पंचायत के जरिये आम लोगों के बीच एक रिश्ता जारी रहता
वन पंचायतें दिसंबर-जनवरी के महीने से आग बुझाने की तैयारी कर लेती थीं जो अब नहीं होती है
जब तक लोगों का जंगलों पर अधिकार नहीं होगा तब तक वे जंगल को अपना क्यों समझेंगे
कई बार कानून से उन्हें वंचित किया गया है और कई बार कानून के नाम पर फंसा दिये जाने के कारण लोग इन जंगलों से जैविक संबंध नहीं बना पाते हैं
वहां के लोगों के लिए भी जंगल उतने ही पराये हैं जितने आप और हम पर्यटकों के लिए
आपको सोचना तो पडेगा कि जो समाज सदियों से जंगल के साथ जी रहा है वो इतना अनजान कैसे हो गया
ये दूरियां आज की नहीं हैं, ये भी दशकों से हमने बनाई हैं
एक गीत भी है
यूं बांजा बुरासां रक्खा जगवाली, यूं का पत्तियों मां दूध, जडों मा पानी
इसका मतलब यह हुआ कि बांज बुरांस की रखवाली इसलिए करो क्योंकि इनकी जडों में पानी है और पत्तियों में दूध है
अब हम पानी कहीं और से उडा कर ला रहे हैं
अंग्रेजों ने अपने समय में यातायात के मार्ग के किनारे फायर लाइन बनानी शुरू की
जिन्हें हिन्दी में आग सुरक्षा पट्टी कहते हैं
यह एक तरह का गड्ढा ही होता था जहां पत्तियों को जमा कर वन विभाग नवंबर-दिसंबर में जला देता था
चीड की सूखी पत्तियां समाप्त हो जाती थीं
नवंबर-दिसंबर की नमी में आग फैलती भी नहीं थी
गर्मी में एक तीली से फैल गई
क्या पता वन विभाग के पास अब पर्याप्त कर्मचारी भी न हो
अब ये सब काम तो मोबाइल ऐप से नहीं होगा
आदमी से होगा और आदमी का रिश्ता समाज और सरकार से होगा तभी होगा
कई जगहों पर आग सुरक्षा पट्टियां बनती भी नहीं हैं
इससे पता चलता है कि वन विभाग जो अभी काफी काम करता हुआ दिख रहा है उस वक्त कहीं और खोया हुआ था
लोग भी पत्तियों को चुन लाते थे
मगर अब कानून का डर सताता है
सरकार जितना भी आश्वासन दे उन्हें पता है कि कोई धारा ऐसी होगी जिसका इस्तेमाल कर लिया जाएगा
आग चीड नहीं लगाता है
आग तो तिली लगाती है
चीड की पत्ती को पीरूल कहते हैं
एक जमाने में उत्तराखंड के लोग इस पीरूल से कोयला बना लेते थे
अब कानून के भय के कारण कोयला नहीं बना पाते
पहले कोयला बनाने के लिए चीड की पत्तियों को चुन लाते थे
एक बडे से डिब्बे में बंद कर पत्तियों को जलाया जाता था
कार्बन बाहर निकल जाता था और कोयला बचा रह जाता था
सूखे पत्तों के उपयोग को रोजगार से नहीं जोडेंगे तो कितने लाख कर्मचारी लगाकर आप इन पत्तों को चुनवायेंगे
इस बुनियादी बात को समझेंगे तो समस्या की जड पकड सकते हैं
अब ये प्रथा खत्म हो गई
उत्तराखंड के अपर मुख्य सचिव एस रामास्वामी ने कहा कि 3 मई को आग लगने की 121 घटनाएं हुई हैं
95 को काबू कर लिया गया है
इस वक्त सक्रिय आग की संख्या 26 बताई जा रही है
सोमवार को यह संख्या 40 थी
इससे संकेत मिल रहा है कि आग के बडे हिस्से पर नियंत्रण पा लिया गया है
इसके लिए राज्य के 11,160 कर्मचारियों को काम में लगाया गया है
राष्ट्रीय और राज्य आपदा प्रबंधन बल के लोग भी काम में जुटे हैं
एमआई-17 हेलिकाप्टर ने नैनिताल और पौडी में 16 उडानें भरी हैं
चार लोगों की मौत हो चुकी है और 16 घायल बताये जा रहे हैं
अभी तक वनाग्नि की 1591 घटनाएं दर्ज हो चुकी हैं
जानबूझ कर आग लगाने के 46 मामले दर्ज किये गए हैं
वही हाल हिमाचल प्रदेश का है
वहां के 12 में से 8 जिलों में दावानल फैल चुका है
एक महीने से सूबे में आग की घटनाएं दर्ज हो रही हैं
आग पिछले साल भी लगी थी
हर साल लगती है
इस बार ज्यादा बडे पैमाने पर लगी है लेकिन हम ऐसे जागे हैं जैसे पहली बार लगी हो
पर्यावरण से लेकर जंगलों का जो नुकसान हुआ है उसकी भरपाई इतनी आसानी और जल्दी तो नहीं होने वाली
वैसे हम सोचते हैं कि इस आग में सिर्फ जंगल जलते हैं लेकिन ऐसा नहीं है, पशु-पक्षियों का भी इस आग में भयानक नुकसान होता है जो जंगल की आग में घिर जाते हैं
खासतौर पर पक्षियों के अंडे वगैरह जल जाते हैं
रेप्टाइल्स यानी सरीसृप प्रजाति के जानवर इसका बडा शिकार बनते हैं जो जंगल में आग की से बाहर नहीं निकल पाते, साथ ही कई बडे जानवर भी इस आग से बच नहीं पाते
इंसानों की बनाई संस्थाओं के अलावा एक और जिम्मेदार है चीड
कई लोगों ने कहा कि चीड के कारण दावानल फैला है
दावानल जंगलों की आग को कहते हैं
क्या चीड के कारण ही सब कुछ हुआ
क्या ये खलनायक ही है
हम एक ऐसे समय में रह रहे हैं जहां सूचनाएं रॉकेट की रफ्तार से आ रही हैं और चली जा रही हैं
आपने चीड के पेडों को देखा होगा
इन्हीं पेडों से आग निकल रही है
सुशील बहुगुणा ने चीड के पेडों के बारे में उपलब्ध जानकारियों की चीरफाड की है
जो हम आपको यहां बताना चाहते हैं
चीड एक कोनिफेरस यानी शंकुधारी पेड है
इसकी पत्तियां नुकीली होती हैं
पहाडों में ये पेड आठ सौ मीटर से 1800 मीटर की ऊंचाई तक होता है
एक आम धारणा है कि यूकेलिप्टस की तरह चीड को भी अंग्रेज यूरोप से लेकर आए, लेकिन ऐसा नहीं है
चीड का पेड करोडों साल से हिमालय के पहाडी इलाकों में पाया जाता है और हिमालय के जंगलों को बनाने में इसकी एक बडी भूमिका रही है
चीड को कुदरत ने दरअसल ऐसी जगहों के लिए विकसित किया जहां तीखी ढलान हों, चट्टानी इलाका हो, मिट्टी की परत बहुत कम हो या ना के बराबर हो, पानी बहुत कम हो, तेज और सीधी धूप आती हो
ऐसी पहाडी ढलानों के लिए चीड को प्रकृति ने तैयार किया था, इसीलिए पारिस्थितिकी में संतुलन बनाए रखने के लिए चीड की भी जरूरत है
चीड का व्यावसायिक इस्तेमाल भी खूब होता है
इस पेड की लकडी मकान बनाने और दूसरे कामों में इस्तेमाल होती है
चीड की कुछ प्रजातियों की लकडी काग़ज बनाने के काम भी आती है
इससे निकलने वाला रेसिन यानी लीसा भी कई काम आता है
इसीके डिस्टिलेशन से टरपेंटाइन ऑयल बनता है
सवाल ये है कि इतने काम का पेड चीड क्यों पहाडों के जंगलों में आग की एक वजह बन रहा है
दरअसल व्यावसायिक कारणों से चीड का बडे पैमाने पर प्लांटेशन हुआ
पहले प्लांटेशन के साथ-साथ चीड को टिंबर के लिए काटा भी जाता था, लेकिन 1981 के बाद 1000 मीटर के बाद हर तरह के पेड के काटने पर रोक लग गई
इसका सबसे ज्यादा फायदा चीड ने उठाया
वो बांज, बुरांस और देवदार जैसे मिश्रित वनस्पति के जंगलों में भी बस गया
धीरे-धीरे चीड ने बाकी प्रजातियों के पेडों की जगह लेना शुरू कर दिया
चीड की एक खासियत ये है कि वो अपने आसपास किसी दूसरी प्रजाति के पेड को पनपने नहीं देता
चीड को जब इन जंगलों में काटा नहीं गया तो उसने चौडी पत्ती के जंगलों की जगह छीननी शुरू कर दी
नतीजा ये हुआ कि चीड का विस्तार बहुत बढ गया
इस विस्तार की वजह से जंगलों में आग का भी विस्तार हुआ क्योंकि चीड का पेड जंगल में आग को तेजी से फैलाता है
चीड की पत्तियां जब सूख जाती हैं तो बडी तेजी से आग पकडती हैं
गर्मियों में चीड की पत्तियां जंगलों में एक कार्पेट की तरह फैल जाती हैं और एक हल्की सी चिंगारी भी बडी आग की शक्ल में तेजी से फैलने लगती है
चीड से निकलने वाला रेजिन जिसे लीसा कहते हैं वो भी आग भडकाने का काम करता है
चीड के जंगलों से फैली ये आग दूसरी वनस्पतियों को जला देती है
चीड के जंगल पशु-पक्षियों के भी ज्यादा काम नहीं आते
चीड की पत्तियां पाइनिक एसिड बनाती हैं जिससे मिट्टी एसिडिक हो जाती है
चीड के पेड बारिश से मिट्टी का कटाव रोकने में ज्यादा सक्षम नहीं होते
चीड के जंगलों में जल स्रोत सूख जाते हैं, क्योंकि मिट्टी में नमी कायम नहीं रह पाती
लेकिन चीड का ये विस्तार इंसानी वजहों से हुआ, इसलिए चीड को जंगल का विलेन कहना ठीक नहीं होगा
जहां कुछ और नहीं होता वहां चीड होता है और वो बडा जंगल बनाता है
हमने ही उसे उन जगहों पर पनपने के लिए जगह दी जो जगह उसकी नहीं थी
कोटा के जिला कलेक्टर डॉ रविकुमार ने बच्चों के अभिभावकों को पत्र लिखा है कि जब माता-पिता दूसरी युवा प्रतिभाओं की कामयाबी को बडे-बडे होर्डिंग्स और विज्ञापनों में देखते हैं, तो मन में अपने बच्चों के लिए भी ऐसे ही सपने बुनते हैं
इसमें कोई बुराई भी नहीं कि कोई अपने बच्चे के लिए सुरक्षित और सुनहरे भविष्य की बात सोचे
अगर आपने अपने बच्चे पर जरूरत से ज्यादा दबाव बना रखा है, तो ये बेहद अजीब लगे, पर हो सकता है कि आपके बच्चे आपको नापसंद करने लगे हों
अगर आप किसी बेहतर बच्चे से उसकी तुलना करें, प्यार जताने में भेदभाव करें या फिर उसकी जरूरत से ज्यादा फिक्र करें तो वो घुटन महसूस कर सकता है
मैं सिर्फ ये अहसास कराना चाहता हूं कि आप ऐसी नौबत ही नहीं आने दें
इतना ही नहीं कलेक्टर ने दूसरी तरफ कोचिंग संस्थानों के लिए भी गाइडलाइंस जारी किए हैं ताकि बच्चे अगर बीच में ही कोर्स छोडना चाहें तो उनसे पूरी फीस वसूल न की जाए और दाखिले के वक्त ही कोर्स के सक्सेस रेशियो की जानकारी जरूर दी जाए
आमतौर पर प्रशासन सामाजिक या मनोवैज्ञानिक मसलों से दूर रहता है, लेकिन बच्चों की खुदकुशी जैसे संवेदनशील मसले पर समस्या को सुलझाने की ये कोशिश सराहनीय कही जाएगी
(अभिज्ञान प्रकाश एनडीटीवी इंडिया में सीनियर एक्जीक्यूटिव एडिटर हैं) डिस्क्लेमर (अस्वीकरण) : इस आलेख में व्यक्त किए गए विचार लेखक के निजी विचार हैं
इसआलेख में दी गई किसी भी सूचना की सटीकता, संपूर्णता, व्यावहारिकता अथवासच्चाई के प्रति एनडीटीवी उत्तरदायी नहीं है
इस आलेख में सभी सूचनाएंज्यों की त्यों प्रस्तुत की गई हैं
इस आलेख में दी गई कोई भी सूचना अथवा तथ्य अथवा व्यक्त किए गए विचार एनडीटीवी के नहीं हैं, तथा एनडीटीवी उनकेलिए किसी भी प्रकार से उत्तरदायी नहीं है
भगत सिंह को 'क्रांतिकारी आतंकवादी' कहने के लिए बिपन चंद्र की किताब 'भारत का स्वतंत्रता संघर्ष' की बिक्री और आगे की छपाई पर दिल्ली विश्वविद्यालय ने रोक लगा दी है
यह फैसला राज्यसभा के उपसभापति की आपत्ति के बाद लिया गया है
खबर थी कि भगत सिंह के परिवार के सदस्यों को भी इस शब्द पर ऐतराज़ था
'पाठ्यपुस्तक योद्धा' दीनानाथ बत्रा ने आगे बढकर इसकी सभी प्रतियों को बाजार से हटाने की और उन्हें नष्ट कर देने की मांग की है
किताब पुरानी है और छात्रों के बीच लोकप्रिय है
इसकी लाखों प्रतियां बिक चुकी हैं और छात्रों की अनेक पीढियों ने इसे पढा है
यह बिपन चंद्र, केएन पणिक्कर, मृदुला मुखर्जी, आदित्य मुखर्जी और सुचेता महाजन द्वारा लिखी गई और पहले अंग्रेजी में प्रकाशित हुई थी
दिल्ली विश्वविद्यालय के ही 'हिन्दी माध्यम कार्यान्वयन निदेशालय' ने इसका अनुवाद प्रकाशित किया था
जो किताब 30 साल से बिक और पढी जा रही हो, उस पर आज अचानक हंगामा क्यों ... 
ध्यान रहे, किताब से नाराजगी सिर्फ भारतीय जनता पार्टी और राष्ट्रीय स्वयंसेवक संघ को हो, ऐसा नहीं है
राज्यसभा के उपसभापति कांग्रेस के हैं
उनके अलावा दूसरी पार्टियों ने भी भगत सिंह और उनके साथियों को 'क्रांतिकारी आतंकवादी' कहने पर क्षोभ ज़ाहिर किया है
इस ऐतराज़ के मुताबिक अपने स्वाधीनता सेनानियों को आतंकवादी कहना उनका अपमान है
आज जो माहौल है, उसमें यह आपत्ति ठीक ही जान पडती है
आतंक ने एक खास मायने हासिल कर लिए हैं
अपने-अपने नायकों को कैसे आतंकवादी कहना बर्दाश्त कर सकते हैं ... ? 
इस टिप्पणी में इस पर बहस करने का इरादा नहीं है कि भगत सिंह और उनके साथियों या मास्टर सूर्य सेन, आदि को 'क्रांतिकारी आतंकवादी' के रूप में वर्णित करना उचित है या नहीं
जिन्होंने इन क्रांतिकारियों के दस्तावेज़ पढे हैं, वे जानते हैं कि वे खुद अपने संघर्ष के तरीके को आतंकवादी कहते थे
2004 में आधार प्रकाशन से प्रकाशित, चमन लाल द्वारा संपादित 'भगत सिंह के दस्तावेज़' के पृष्ठ संख्या 241 के पहले पैराग्राफ को पढना ही काफी होगा
तो, क्या हम भगत सिंह की इस किताब को भी बाजार से हटाने की सिफारिश करेंगे ... ?
क्या हम यह कहेंगे कि बेचारे क्रांतिकारी खुद अपने बारे में जो कह रहे थे, वह किसी बेहोशी या जोश के लम्हे में कह रहे थे और उसे गंभीरता से लेने की जरूरत नहीं ... ?
शहीद भगत सिंह के लेख 'बम का दर्शन' का वह हिस्सा, जहां वह खुद आतंकवाद को सकारात्मक तरीके से पेश कर रहे हैं ... लेकिन इस लोकप्रिय क्रोध के आगे ज्ञान और विवेक कैसे ठहर सकता है ... ?
जिस पर इनके पोषण की जिम्मेदारी है, यानी विश्वविद्यालय, उसने हमेशा की तरह इस बार भी घुटने टेक दिए
याद कीजिए, कुछ साल पहले एके रामानुजन के लेख 'तीन सौ रामायण' को इसी तरह राम और सीता के अपमान के आरोप में दिल्ली विश्वविद्यालय ने अपनी पाठ-सूची से हटा दिया था
लगभग उसी समय बंबई विश्वविद्यालय ने रोहिंगटन मिस्त्री के उपन्यास को हटा दिया था
उसके आस-पास अमरीकी विदुषी वेंडी डॉनिगर की पुस्तक पर हंगामा करके उसे भी बाजार से हटवा दिया गया था
इस बीच ऐसी कई किताबें हैं, जिन्हें प्रकाशकों ने राष्ट्रवादी भय के चलते छापने से मना कर दिया
विश्वविद्यालयों और प्रकाशकों के इस बर्ताव से कुछ सवाल उठते हैं
अगर विश्वविद्यालय विद्वानों और लेखकों के साथ न खडे होंगे, तो कौन होगा ... ?
आखिर यह ज्ञान का व्यापार है और इसमें विवाद के बिना नवीन ज्ञान का सृजन संभव नहीं
अगर परिसरों से विवाद को ही बहिष्कृत कर दिया जाए तो फिर ज्ञान के निर्माण की गुंजाइश कहां बचती है ... ?
क्या कक्षा और परिसर मात्र सुरक्षित चर्चा की जगह में शेष हो जाएंगे ... ?
उसी तरह प्रकाशक भी अगर किताबें सिर्फ मुनाफे के लिए छापते हैं और विवाद होने पर अपने लेखकों के साथ खडे नहीं होते तो प्रकाशन की नैतिकता क्या है ... ?
हमें बताया गया है पिछले सालों में प्रकाशक ऐसी किताबों को छापने से पहले कानूनी राय लेने लगे हैं और वकीलों द्वारा कोई भी आशंका जाहिर करते ही किताब छापने से मना कर देते हैं
दिलचस्प विडम्बना यह है कि ये बातें कहीं रिकॉर्ड पर नहीं लाई जातीं, इसलिए मुद्दा भी नहीं बन पातीं
दूसरे, लेखक भी यह सब कुछ जानने के बावजूद प्रकाशकों के खिलाफ सार्वजनिक क्षोभ या विरोध व्यक्त नहीं कर सकते, क्योंकि उनके पास कोई सबूत नहीं और प्रकाशक को नाराज करने पर अगली किताब के न छपने का खतरा अलग है
इसका तो हमें कभी पता ही नहीं चलेगा कि कानूनी आपत्ति के चलते किताबों से क्या कुछ हटा दिया गया है
कई लोग यह कहते पाए जाते हैं कि पढ़ने को इतना कुछ है, फिर बेकार ही इस तरह की विवादास्पद चीजों को पढाने पर जोर क्यों ... ?
जरूरी पढाई क्या है और फालतू या छोड दिए जाने लायक क्या है, इस पर कैसे विचार किया जाए ... ?
इस तर्क से कहानी, कविता, उपन्यास, आदि सब अतिरिक्त हैं, इनके न पढने से कोई नुकसान नहीं होता, ज़िन्दगी तो चलती ही रह सकती है, लेकिन इस तर्क को थोडा बढा दें, तो पढना मात्र ही जीवित रहने के लिए आवश्यक नहीं
आश्चर्य नहीं है कि बहुत वक्त नहीं हुआ, पढना इतना सुरक्षित न था, जितना आज समझा जाता है
वे औरतें अभी भी जिंदा हैं, जिन्हें पढने पर सजा मिली हो, या जो उस वजह से बदनाम की गई हों
पढने वाली बहू लाज़िमी तौर पर घर के बडे-बूढ़ों की इज़्ज़त नहीं करेगी, यह ख्याल आम था और हर स्त्री का परम लक्ष्य समाज ने कहीं की बहू होना तय कर रखा था
पढना भारत में 'शूद्र' कहे जाने वालों के लिए भी आवश्यक नहीं माना जाता था
ऐसा करने पर उन्हें दंड मिलना ही था
ऐसा करके प्रभु जातियों ने ठीक ही किया था अपने हित के लिए, क्योंकि जब 'शूद्र' पढ़ने लगे, तो जाति-व्यवस्था की वैधता ही खत्म होने लगी और उनके प्रभुत्व पर भी सवाल उठे
यह बात सिर्फ भारत तक सीमित हो, ऐसा भी नहीं
ताज्जुब नहीं कि पढने पर नियंत्रण रखने में हर सत्ता की दिलचस्पी रहती है
जनतंत्र अगर बाकी व्यवस्थाओं से बेहतर है तो इस कारण भी कि उसमें जनता को अपनी मर्ज़ी का पढने की आजादी है
लेकिन धर्म, नैतिकता और दूसरी राज्येतर व्यवस्थाएं राज्य पर दबाव डालती ही रहती हैं
जो सभ्य समाज हैं, उनमें इस तरह के विवादों पर निर्णय करने के तरीके हैं
अगर आधुनिक भारत के इतिहास की किसी पुस्तक पर किसी तरह का ऐतराज़ है, तो कायदा यह होना चाहिए कि उसके विशेषज्ञों से राय-मशविरा किया जाए
जिसे स्वाधीनता आन्दोलन का कुछ पता नहीं, जिसने उस दौर के दस्तावेजों का सावधानी से अध्ययन नहीं किया, वह आखिर इस मसले पर किस अधिकार से बोल सकता है ... ?
कोई भी ख्याल रखना एक बात है, लेकिन वह पर्याप्त सूचनाओं पर आधारित और उनसे प्रमाणित हुए बिना ज्ञान के क्षेत्र में स्वीकार नहीं किया जा सकता
बिपन चंद्र और अन्य विद्वानों के वर्षों के शोध के बाद लिखी किताब पर विचार रखने का अधिकार उनके जितना ही बौद्धिक श्रम करने वालों के पास है, भाषणबाजी करने वालों के पास नहीं
इस अधिकार का दावा अब हमारे विश्वविद्यालय नहीं कर पा रहे हैं और अपने विद्वानों को भीड के न्याय के सुपुर्द कर रहे हैं, यह चिंता का विषय है
अपूर्वानंद दिल्‍ली यूनिवर्सिटी में प्रोफेसर और टिप्‍पणीकार हैं ... डिस्क्लेमर (अस्वीकरण) : इस आलेख में व्यक्त किए गए विचार लेखक के निजी विचार हैं
गुजरात की आनंदीबेन पटेल सरकार ने अगड़ी जाति को आर्थिक आधार पर आरक्षण देने की घोषणा की है
हमारे देश में किस तरह के फिल्म सेंसर बोर्ड प्रमुख की ज़रूरत है, कविता लिखकर बता रहे हैं रवीश कुमार ... "जो बनी हुई फ़िल्मों से कांट-छांटकर, फिर से एक नई फ़िल्म बना दे ... नाम काटे, सीन काटे, काटे कुल तड़खाजा ... ऐसी-ऐसी फ़िल्म बना दे, भागे फ़रहा और फ़रहान खोल के दरवाज़ा ... "'जलते हुए वन का बसन्त' कैसा होता होगा ... ?
यह तो जलते हुए वन का रूदन है
वृक्षों की खाल जल रही है, आंसुओं का धुआं पर्वतों के शिखर को छू गया है
ये जंगल कैसे रोते हैं! दुःख भी तो आखिर थक ही जाता है
यह कैसे दरख्त हैं, जो हर साल ज़ार-ज़ार सिसकते हैं! अविराम, अ-थक
दुष्यंत कुमार कहते हैं ... "इधर और झुक गया है आकाश, एक जले हुए वन में बसंत आ गया है ... मेरी नियति रही होगी, शायद भाग्य में लिखी थी, एक जंगल की आग ... " पर अभी तो जंगल जल रहा है
बसंत में विलंब है
सावन की फुहारें अभी दूर हैं ... ?
असाढ को आने में देर है
जलगर्भित मेघों का समय-पूर्व प्रसव हो, तो बात बने
ये आग आदमी के वश में कैसे आए! यह तो वनों का क्रोध-दाह है
वन हमसे नाराज हैं
जल उठे हैं, तो जले ही जा रहे हैं
यह कोई नकली मानुष-रूदन तो नहीं कि झूठ के दिलासों से चुप जाए
उन्हें पता है कि हम नहीं रुकने वाले
हमारी हवस से ऊब गए हैं वन
ये ऊब ही वनों का रूदन है
उनके तन पर पडी हमारी कुल्हाडी की चोटें जल रही हैं
उनकी काट डाली गई शाखों के ज़ख्म अभी जल रहे हैं
बुझने में वक्त तो लेंगे
मैं दुष्यंत कुमार के 'जलते हुए वन के बसन्त' में जल रहा हूं
आप को भी जलाता हूं
जलना हम सबकी नियति है, पर दुर्घटनाओं से जल उठना दर्दनाक है
"कितनी अजीब बात है ... कि मैं जिनकी कल्पना किए था, वे दुर्घटनाएं, घट कर सच हो रही हैं ... वे जो बचाव के बहाने थे, तनाव का कारण बन गए हैं, आज सबसे अधिक खतरा वहां है, जो निरापद स्थान था ... " (चक्रवात : दुष्यंत कुमार) पर वन निरापद थे कब ... ?
कहा जाता है कि हस्तिनापुर से बंटकर पांडवों ने जो इंद्रप्रस्थ बनाया, वह भी खाण्डव वन को जलाकर बनाया था
किसी अश्वसेन नाम के सर्प का परिवार उस दावानल में जल मरा था, जो प्रतिशोध को उद्धत था
अर्जुन को दण्डित करने के प्रयोजन से वह कर्ण के गांडीव में छिप गया
कर्ण ने उसके सहयोग को नकार दिया
वह रश्मिरथी था
'कुटिल' कहकर उसे धिक्कार दिया-" ... रे कुटिल, बात क्या कहता है, जय का समस्त साधन नर का अपनी बांहों में रहता है ... " (रश्मिरथी : दिनकर) अश्वसेन को महाभारत के गुणा-भाग से ज्यादा मतलब नहीं रहा होगा
कर्ण से डांट खाकर चलता बना
उसका उल्लेख शायद फिर कहीं नहीं मिलता! प्रतिशोध अधूरा ही रहा! पर बात तो दावानल से ही शुरू हुई थी, वह अब भी दावानल की ही है
चिडियों के पंख झुलस गए हैं
वे धुएं से ऊपर न जा सकी हैं
वह गहरा काला धुआं है, आसमान में अटक गया है, परिंदों को धरा पर पटककर
हिरणों की कुलाचें व्यर्थ हो गई हैं
वह, जो बाघों को छकातीं, प्राण लेकर उन्मुक्त दौड पडतीं, धरी रह गई हैं
उमंग आग में घिर गई है
तिनका-तिनका जल रहा है वन
एकदम फुंक जाना कितना सुखकर होता होगा! और तिनका-तिनका जलना कितना पीडादायी! आग से झुलसे हुए वन की चीख, किसी लालची के यहां मृत्यु पाई नई-नवेली ब्याही वधू की चीख के समानांतर ही तो है! जब वधू के लिए वेदना, तो वन के लिए क्यों नहीं ... ?
अभी आग चीड के पेडों तक ही है
चीड तेजी से प्रज्वलित होते हैं
हम सब कल्पना ही कर सकते हैं
आग से वन का यह युद्ध क्या विकट चल रहा होगा
बूढे सरपंच पीपल ने अचानक ऊंघते हुए पहले-पहल आग का धुआं महसूस किया होगा
पास खडे नीम को अपने अनुभव की कटु डांट से चेताया होगा
मैं तो चल नहीं सकता
जंगल के नौजवान दरख्तों को जरा खबर तो करो
आग बढी आती है
जंगल के कुछ उत्साही नीम चिंतित हो भागे होंगे, साल सागौन, शीशम के झुंड झुंझलाए होंगे
नींद से हडबडाकर उठा बबूल लट्ठ लेकर तन गया होगा
पूरे वन में भगदड पसर गई होगी
जो जहां भाग पाया, फूल तो गिर न पडे होंगे! घास ने प्रतिरोध की ठानी होगी, लडी भी होगी
चीडों ने धोखा दिया क्या! वन के कुछ वृद्ध पेड चिंतित ही जल गए होंगे
वन अचानक शहर बन गया होगा, बदहवास भागता हुआ
सब अपने लिए; कुछ, कुछ के लिए; कुछ, सब के लिए
पर आग ने सभी को जलाया होगा
आग भी सबको बराबर कहां जला पाती है! काश, वन की इस आग में बूढे पीपल के संग कुछ एकड हमारी हवस भी जल मरे! पर आग देवदारों तक न पहुंचे असाढ जल्दी आओ ... (उत्तराखंड के वनों के जलने की त्रासदी पर) धर्मेंद्र सिंह भारतीय पुलिस सेवा के उत्तर प्रदेश कैडर के अधिकारी हैं ... डिस्क्लेमर (अस्वीकरण) : इस आलेख में व्यक्त किए गए विचार लेखक के निजी विचार हैं
आरबीआई गर्वनर रघुराम राजन (फाइल फोटो)इतना कहना सीखिये कि ये नहीं करना है और इतनी समझना सीखिये कि कोई ये नहीं करना चाहता है
आज कल लोग कहते भी हैं और बहुत से लोग समझते भी हैं
भारत जैसे विशाल देश में मेडिकल की प्रवेश परीक्षाओं की संख्या सिर्फ 90 थी, जिसे अब कम करके एक किया जा रहा है
बात तो ठीक लगती है, लेकिन सुप्रीम कोर्ट का फैसला तभी आया जब कई राज्यों में बच्चे प्रवेश परीक्षा दे चुके थे, कई राज्यों में पहली पारी की परीक्षा के नतीजे भी आ गए थे और कई राज्यों में परीक्षाएं होने वाली हैं
इसी देश में हो सकता है कि आप घर से परीक्षा केंद्र के लिए निकल रहे हैं और पता चले कि प्रणाली ही बदल गई है
जाहिर है छात्रों के बीच भ्रम की स्थिति पैदा हुई तो केंद्र सरकार को भी ख्याल आया कि गुरुवार की राय से अलग शुक्रवार को कोर्ट में दूसरी बात करने लगी
शुक्रवार सुबह अटॉर्नी जनरल मुकुल रोहतगी ने अदालत से कहा कि गुरुवार के आदेश में कुछ संशोधन की जरूरत है, क्योंकि इससे लाखों छात्र भ्रमित हो गए हैं
1 मई की परीक्षा रद्द कर दी जाए और 24 जुलाई को ही सभी के बदले एक परीक्षा करा ली जाए
बहुत से राज्यों में वहां की भाषा में परीक्षा होती है, जबकि सीबीएसई सिर्फ अंग्रेजी हिन्दी में इम्तहान लेती है
24 जुलाई को होने वाली परीक्षा हिन्दी अंग्रेजी के अलावा 6 अन्य भाषाओं में कराई जाए
जिन राज्यों में परीक्षा हो चुकी है और जहां प्रस्तावित है उन्हें इस साल नई व्यवस्था से बाहर रखा जा सकता है
सुप्रीम कोर्ट ने अपना फैसला नहीं बदला है
1 मई को नई व्यवस्था के तहत इम्तहान होंगे जिसे नीट फेज वन कहा गया है
3 मई को इस मामले में सुप्रीम कोर्ट में सुनवाई होगी
सुप्रीम कोर्ट ने यह भी आदेश नहीं दिया कि राज्य अपनी प्रवेश परीक्षा करा सकेंगे या नहीं
महाराष्ट्र सरकार ने कहा है कि वह 5 मई को ही कॉमन एंट्रेंस टेस्ट कराएगी
महाराष्ट्र में 2 लाख 83 हजार 319 छात्र कामन एंट्रेंस टेस्ट में हिस्सा ले रहे हैं
क्या यह समझा जाए कि बाकी राज्य भी अपनी प्रवेश परीक्षा आयोजित कर सकते हैं या जिन राज्यों में प्रवेश परीक्षाएं हो गईं हैं वह मान्य हैं
शुक्रवार को जब सुप्रीम कोर्ट में सुनवाई चल रही थी, तब उसी वक्त आंध्र प्रदेश में प्रवेश परीक्षा चल रही थी
आंध्र सरकार ने कोर्ट में कहा कि हम चलती हुई परीक्षा को कैसे रोक सकते हैं
इस परीक्षा में सिर्फ मेडिकल ही नहीं, बल्कि अन्य पेशेवर कोर्स भी शामिल हैं
बिहार कंबाइंड एंट्रेंस कंपटेटिव इंग्जामिनेशन बोर्ड ने 17 अप्रैल को फेज वन की परीक्षा ले ली थी
दूसरी परीक्षा 15 मई को होनी है
इसमें दूसरे चरण के लिए 7500 छात्र चुन भी लिए गए हैं
गुरुवार के दिन ही नतीजा आया और उसी दिन सुप्रीम कोर्ट का आदेश कि देश में अब मेडिकल की एक ही प्रवेश परीक्षा होगी
लिहाजा छात्र पूछने लगे कि उनकी मेहनत तो बेकार चली गई और फॉर्म के 667 रुपये भी
सारा खर्चा मिलाकर 1000 रुपये के करीब लग ही जाता है
उसी तरह छत्तीसगढ के सरकारी मेडिकल कालेजों के लिए प्री मेडिकल टेस्ट 26 मई को होना है
छत्तीसगढ में फार्म की फीस हजार रुपये है
करीब 30-40 हजार छात्र शामिल होते हैं
एआईपीएमटी और दूसरी परीक्षाओं के पैटर्न और तैयारी की रणनीति में भी अंतर होता है
जैसे छत्तीसगढ के एक छात्र ने बताया कि उनके यहां निगेटिव मार्किंग नहीं है
सौ नंबर का भौतिकी और रसायन शास्त्र और 100 नंबर का जीव और जंतु विज्ञान
एआईपीएमटी में 720 नंबर का इम्तहान होता है और निगेटिव मार्किंग होती है
किसी ने बताया कि बिहार में तीस प्रतिशत नंबर एनसीईआरटी से होता है, बाकी राज्य के सिलेबस से
जबकि एआईपीएमटी में 80 फीसदी एनसीईआरटी से होता है
इतनी विविधता है प्रणालियों में
छत्तीसगढ से लडके के पिता ने बताया कि एक मई की परीक्षा में वह शामिल नहीं हो सकेगा, क्योंकि उसकी सारी तैयारी रायपुर मेडिकल कॉलेज में जगह पाने को लेकर थी
इस तरह की घबराहट की खबरें कई जगहों से मिल रही हैं
ऐसी घबराहट तो हमेशा रहेगी मगर इम्तहान के करीब परीक्षा प्रणाली में बदलाव पर एक बार विचार किया जा सकता है
जो भी है सुप्रीम कोर्ट ने आदेश नहीं बदला है
1 मई को एआईपीएमटी की परीक्षा होगी, जिसमें देश भर के साढे छह लाख परीक्षार्थी हिस्सा लेंगे
ऐसी ही एक समस्या है तमिलनाडू की जिसने अदालत में कहा कि उसके यहां 12वीं के नतीजे के आधार पर मेडिकल में प्रवेश देने की व्यवस्था है
ऐसे में उसके लाखों छात्र बाहर रह जाएंगे
तब सहायक अटॉर्नी जनरल ने कहा कि 15,000 छात्र तमिलनाडू से भी एआईपीएमटी में शामिल हो रहे हैं
गुरुवार को केंद्र सरकार एक परीक्षा की बात कर रही थी, शुक्रवार को इसमें इस साल के लिए संशोधन की मांग करने लगी
सवाल यह होना चाहिए कि क्या एक भी छात्र इस अचानक आए बदलाव से छूट रहा है
अगर छूट रहा है तो राज्य को उसकी चिन्ता करनी चाहिए
गुरुवार को सुप्रीम कोर्ट ने पूरे देश में एक व्यवस्था लागू तो कर दी, जिससे प्रवेश परीक्षा से जुडी कई शिकायतों पर लगाम लगने की उम्मीद की जा रही है
संकल्प चैरिटेबल ट्रस्ट बनाम भारत सरकार व अन्य केस में पांच जजों की संविधान पीठ ने फैसला दिया कि अब से देश में मेडिकल की एक ही प्रवेश परीक्षा होगी
जिसे नेशनल एलिजब्लिटी कम इंटरेंस टेस्ट (NEET) कहा जाएगा
चाहे सरकारी कॉलेज हों या अर्ध सरकारी या प्राइवेट
ज्यादातर पक्ष इसके लिए तैयार हो गए
आप जानते हैं कि नीट की परीक्षा के लिए मेडिकल काउंसिल ऑफ इंडिया और डेंटल काउंसिल आफ इंडिया ने 21 दिसंबर 2010 को एक नोटिफिकेशन जारी किया था
सुप्रीम कोर्ट के आदेश के मुताबिक अलग अलग राज्य या कॉलेज अपनी प्रवेश परीक्षा नहीं करा सकेंगे
जैसे कर्नाटक में प्राइवेट मेडिकल कॉलेज एसोसिएशन अपनी तरफ से परीक्षा आयोजित नहीं करा सकेगा
नीट की परीक्षा का आयोजन दो चरणों में होगा
जो छात्र 1 मई को देना चाहें वो दे सकते हैं
जिन छात्रों ने एआईपीएमटी के लिए आवेदन नहीं किया है वह नया आवेदन कर सकते हैं
और 24 जुलाई को होने वाली नीट फेज टू की परीक्षा में शामिल हो सकते हैं
17 अगस्त को दोनों के नतीजे आएंगे और 30 सितंबर तक दाखिये की प्रक्रिया पूरी हो जाएगी
सीबीएसई अखिल भारतीय रैंक बनाएगी और नामांकन करने वाली अथॉरिटी को भेज देगी
उसी के आधार पर काउंसलिंग होगी
प्राइवेट कॉलेजों ने इस साल नीट के तहत टेस्ट कराए जाने का विरोध किया है
संविधान पीठ के इस फैसले से देश भर के करीब 600 मेडिकल कॉलेज प्रभावित होंगे
कहा जा रहा है कि यह एक उचित व्यवस्था है, जिससे प्राइवेट कालेजों की मनमानी पर रोक लगेगी और व्यापमं जैसे सर्वव्यापी घोटाले नहीं होंगे
साल 2013 में दिल्ली में छात्रों ने नीट के समर्थन में रैली भी की थी
कहा था कि प्राइवेट कॉलेजों की मनमानी से बचाने के लिए यही एक मुकम्मल रास्ता है
फिलहाल इस साल लागू होने से क्या दिक्कतें आ रही हैं हम इसी पर सवाल जवाब करेंगे
जब हमारे कानों से 'फिल्मी दुनिया' शब्द टकराते हैं, हमारे दिमाग में एक साथ दो तस्वीरें उभरती हैं
पहली एक कोलाज के रूप में होती है, जिसमें फिल्म से जुड़े लोगों की तस्वीरें होती हैं  - खासकर हीरो और हीरोइनों की तस्वीरें
दूसरी तस्वीर में वह दुनिया उभरती है, जिसे सभी फिल्मवाले मिलकर पर्दे पर रचते हैं, लेकिन पर्दे की यह रुपहली दुनिया कल्पना में तो रहती है, धरती पर नहीं
आज यहां फिल्मी दुनिया के जिस रंग-रूप की बात की जा रही है, वह मुख्यतः कंगना रनौत और ऋतिक रोशन की दुनिया, यानी कोलाज वाली इमेज की दुनिया के बारे में है
सच यह है कि इन दोनों के माध्यम से उस नई दुनिया के बारे में है, जो धीरे-धीरे बन रही है-परदे पर ही नहीं, पृथ्वी पर भी
कंगना रनौत और ऋतिक रोशन के तथाकथित प्रतिशोधात्मक प्रेम की 'तू-तू, मैं-मैं' फिलहाल अखबारों और चैनलों में छाई हुई है
इसमें अब ऋतिक से पिछले दो सालों से अलग रह रहीं उनकी पत्नी सुज़ैन भी शामिल हो गई हैं
अच्छी बात यह है कि इस सारे मामले में वह ऋतिक के ही साथ खड़ी हैं
इस पूरे प्रकरण ने अब अच्छा-खासा ऐसा रोमांचक जासूसी रूप ले लिया है कि कोई ताज्जुब नहीं कि बहुत जल्द कोई प्रोड्यूसर इस पर फिल्म बनाने की घोषणा भी कर दे, इस डिस्क्लेमर के साथ कि 'इस फिल्म का किसी भी जीवित या मृत व्यक्ति के साथ कोई संबंध नहीं है ... ' अभी-अभी शाहरुख खान की भी एक फिल्म आई है 'फैन'
वैसे है तो यह एक स्टार
उस स्टार को पागलों की तरह चाहने वाले उसके एक फैन के बीच के संबंधों की कहानी
लेकिन इस कहानी को कंगना और ऋतिक के विवादास्पद तथाकथित एकतरफा प्रेम-प्रसंग एवं ऐसे ही कुछ अन्य फिल्मी प्रेमों पर लागू किया जा सकता है
फैन का अपने स्टार के प्रति लगाव पूरी तरह भावात्मक है, जबकि स्टार का फैन के प्रति तर्कपूर्ण
फलस्वरूप दोनों एक-दूसरे को समझ ही नहीं सके हैं
स्टार कहता है, ''मैं आज जो कुछ भी हूं, जहां भी हूं, अपने फैन्स की वजह से हू ... '' और यही स्टार अपने फैन के द्वारा पांच मिनट चाहे जाने पर उससे पूछता है, ''यह मेरी अपनी ज़िन्दगी है ... पांच मिनट तो क्या, मैं पांच सेकंड भी तुम्हें क्यों दूं ... ?
'' बस, यहीं से 'अभिमान' की लड़ाई शुरू हो जाती है
प्रेमी फैन अपने स्टार को बर्बाद करने में जुट जाता है, फिर चाहे वह खुद भी बर्बाद क्यों न हो जाए ... और स्टार का अहम् इतना ऊंचा है कि वह अपने फैन के इस छोटे से विनम्र अनुरोध को मान नहीं पाता कि 'एक बार सॉरी भर बोल दो ... ' चाहे फैन हो या प्रेम, दोनों दो तत्वों की मांग करते हैं
एक है विश्वास, दूसरा है समर्पण
वैसे व्यवहार में ये दोनों एक ही हैं, क्योंकि समर्पण वहीं हो सकता है, जहां विश्वास होगा
इसके अभाव में प्रेम मात्र उद्वेग है, आवेश है
एक छलावा है, खुद के साथ और उसके साथ भी, जिससे प्रेम किया जा रहा है
ऐसे प्रेम के केंद्र में होता है स्वार्थ, जिसके लिए फिल्मी दुनिया काफी मशहूर है
एक-दूसरे की गतिविधियों पर लगातार नज़र गड़ाए रखना, फोन टैप करना, जासूस छोड़ना, मेल हैक करना आजकल के प्रेम के सुरक्षा गार्ड बन गए हैं
यहां बताने की ज़रूरत नहीं कि मैं ऐसा क्यों लिख रहा हूं
सोचता हूं कि यदि यही कंगना और ऋतिक टाइम ट्रेवल करके आज से 50 साल पीछे चले जाएं, तो वे एक-दूसरे से किस प्रकार का व्यवहार कर रहे होते ... ?
राजकपूर विवाहित थे, और नरगिस के दीवाने थे, लेकिन सब कुछ कैसे गुज़रा ... ?
दिलीप कुमार मधुबाला के तथा मधुबाला दिलीप जी की दीवानी थीं, लेकिन दोनों ने पूरी शालीनता से अपने-अपने रास्ते पकड़ लिए
देवानंद और सुरैया की एक-दूसरे के लिए चाहत जगज़ाहिर थी, लेकिन देवानंद ने किसी और से शादी कर ली, और सुरैया ज़िन्दगीभर अविवाहित रहीं, लेकिन प्रतिशोध की आग तनिक भी नहीं भड़की
प्रेमी ही नहीं, उस समय के फैन्स भी ऐसे ही होते थे, लेकिन यह 50 साल पहले की बात है
तब से अब तक तो न केवल गंगा से बहुत सारा पानी बह चुका है, बल्कि वह गंदी भी हो चुकी है
कहीं-कहीं तो उसके सूख जाने तक के समाचार मिलने लगे हैं
अब बहुत मुश्किल हो गया है, इस गीत को गुनगनाना-''प्रेम की गंगा बहाते चलो ... '' डॉ. विजय अग्रवाल वरिष्ठ टिप्पणीकार हैं ... डिस्क्लेमर (अस्वीकरण) : इस आलेख में व्यक्त किए गए विचार लेखक के निजी विचार हैं
शराब कारोबारी और किंगफिशर एयरलाइंस के मालिक विजय माल्या के जनता के करोड़ों रुपए डकार कर देश से फरार होने का मामला अभी ठंडा भी नहीं पड़ा था कि अगस्तावेस्टलैंड घोटाले ने 'आग' पकड़ ली है
और तो और इसकी आंच पूर्व सेना प्रमुख के साथ-साथ अब कथित रूप से कांग्रेस अध्यक्ष सोनिया गांधी तक भी जा पहुंची है
माल्या या अगस्ता जैसे अभी ऐसे कई घोटाले होंगे जो दबे हुए हैं
दरअसल माल्या या उन जैसे लोन के पैसे डकार जाने वालों का मामला भी भ्रष्टाचार से ही जुड़ा हुआ है, क्योंकि बैंकों का सैकड़ों-हजारों करोड़ का लोन नहीं चुकाने वाले इन उद्योगपतियों को फिर से लोन देना, बैंक अधिकारियों या कर्मियों की मिलीभगत के बिना संभव नहीं
इन भ्रष्टाचारियों का पता लगाने और इनसे निपटने के लिए एक विशेष प्रहरी की बात कुछ सालों से चली आ रही है, जिसके लिए कानून भी बन गया है
अब आपका ध्यान सहज ही लोकपाल की ओर जाएगा, पर क्या आपने सोचा कि यह लोकपाल है कहां ... आओ पता लगाएं ... अन्ना आंदोलन के दिनों को याद कीजिए, सारा देश आंदोलित था ... हमारे नेता भी इस मुद्दे पर कुछ सक्रिय दिख रहे थे, भले ही वह ऐसा जनता के दबाव में कर रहे थे
जनता सोच रही थी कि लोकपाल आएगा और भ्रष्टाचारी ठीक वैसे ही बिलों से बाहर निकलना शुरू हो जाएंगे, जैसे कि 'सांपों' के बिल में पानी भर गया हो
पर आप सोच रहे होंगे कि बिल तो चूहों का होता है और 'सांप' तो उस पर कब्जा जमा लेते हैं
पर यह भ्रष्टाचारी भी तो 'सांप' के ही समान हैं, जो जनता के टैक्स के पैसे पर ऐश करके अपने ही देश को खोखला कर रहे हैं
हमें लोकपाल से ही इनके बिलों में 'पानी' डालने की उम्मीद थी, पर अभी तो लोकपाल ही बाहर नहीं आ पाया है, फिर यह है कहां ... संसद में पास होने के बाद भी अड़चनों में उलझा लोकपाल दरअसल साल 2011 में यूपीए के शासन के दौरान लोकपाल बिल लोकसभा से पास होने के बाद राज्यसभा में अटक गया था
फिर यह फेरबदल के साथ दिसंबर, 2013 में संसद से पारित हो गया और जनवरी, 2014 में राष्ट्रपति ने भी हस्ताक्षर कर दिए
तब लगा कि अब तो 'लोकपाल का राज' कायम जाएगा, लेकिन उसकी और टीम की नियुक्ति का मामला अटक गया या यूं कहें लटका दिया गया, कई विवाद रहे
कांग्रेस सरकार के दौर में मार्च, 2014 में देश में पहले लोकपाल की नियुक्ति की प्रक्रिया के लिए बनाई गई लोकपाल खोज समिति के अध्यक्ष जस्टिस केटी थॉमस ने चयन की स्वतंत्रता का मुद्दा उठाते हुए अपना पद त्याग दिया
फिर मोदीजी की सरकार आ गई और उनसे बड़ी उम्मीदें थी कि वह तो इसका गठन कर ही देंगे
उन्होंने कदम भी उठाया और अगस्त, 2014 में लोकपाल नियुक्ति के तरीके में बदलाव करने का फैसला कर लिया
लोकपाल विधेयक पर विचार करने वाली संसदीय समिति गठित कर दी गई
31 सदस्यीय समिति ने दिसंबर, 2015 में लोकपाल बिल पर अपनी रिपोर्ट भी पेश कर दी, लेकिन इसके चार महीने बाद भी लोकपाल तय करने के लिए बनने वाले खोजपालों का ही अब तक पता नहीं है
फिर लोकपाल की तो बात ही छोड़ दीजिए
इससे दुखी होकर देश में भ्रष्टाचार के खिलाफ आंदोलन के जनक समाजसेवी अन्ना हजारे ने तो कुछ महीनों पहले यहां तक कह दिया था कि उन्हें प्रधानमंत्री नरेंद्र मोदी भ्रष्टाचार खत्म करने के प्रति गंभीर नही लगते
संसद में बिल पारित होने के एक साल से अधिक समय बीत जाने के बाद भी लोकपाल नहीं बन पाना सरकार की भ्रष्टाचार के प्रति रुख को स्पष्ट करता है
भ्रष्टाचार को कोसकर केजरीवाल बने सीएम, मोदीजी पीएम अब जरा गौर कीजिए लोकपाल भले नहीं आया, लेकिन इसका फायदा उठाकर जहां अरविंद केजरीवाल दूसरी बार भी दिल्ली के मुख्यमंत्री बन गए, वहीं मोदीजी लोकसभा चुनावों से पहले भ्रष्टाचार के लिए कांग्रेस को कोस-कोसकर और विकास के सपने दिखाकर प्रधानमंत्री बन गए
बस नहीं बना तो लोकपाल ! मोदीजी समय-समय पर भ्रष्टाचार की चर्चा करते रहते हैं, लोकपाल का कई बार जिक्र भी किया है, लेकिन सरकार बनने के बाद उतनी सक्रियता नहीं दिखाई, जैसी चाहिए थी
पीएम मोदी को अपने इस कथन पर ध्यान देना चाहिए - 'न खाऊंगा, न खाने दूंगा
' पर यह होगा कैसे
किसी को भी भ्रष्टाचार करने से रोकने के लिए एक प्रहरी तो चाहिए ही
कानून भी बन गया, लेकिन मूर्त रूप नहीं ले पाया ... कहीं यह भी चुनावी जुमला न साबित हो जाए ... हालांकि अभी उनके पास तीन साल तो हैं ही..हमें गलत साबित करने के लिए ... राकेश तिवारी एनडीटीवी खबर डॉट कॉम में डिप्‍टी न्‍यूज एडिटर हैं ... डिस्क्लेमर (अस्वीकरण) : इस आलेख में व्यक्त किए गए विचार लेखक के निजी विचार हैं
सोनिया गांधी ने ठीक ही कहा कि दो साल से मोदी सरकार है, उसने अगस्ता वेस्टलैंड की जांच के बारे में क्या किया
बीजेपी के नेता इसे ठीक से सुन लेते तो पलटकर पूछते कि उनकी सरकार के रक्षा मंत्री ए के एंटनी ने फरवरी 2012 में जांच शुरू की, 2014 तक क्या गुल खिला पाए
इस पकडा-पकडी में आप एक दर्शक के रूप में समझ पाते कि जिन घोटालों पर खूब राजनीति होती है, उनमें दो-चार जेल क्यों नहीं जाते हैं
लेकिन इसे उठाकर बीजेपी पर जवाबदेही नहीं आ गई है कि वो इसे अंजाम तक पहुंचायेगी और जेल भी भेजेगी, चाहे कोई हो
इस मामले में एक रक्षा संवाददाता हैं, मनु पबी वो लगातार खबरें छापते हैं
उनकी खबरों पर डिबेट होती है, मगर उनका नाम ही ग़ायब हो जाता है
अक्सर अखबारों की रिपोर्ट पर डिबेट करने वाले हम एंकरों का नाम हो जाता है
24 फरवरी 2012 को इंडियन एक्सप्रेस के संवाददाता मनु पबी खबर छापते हैं कि इटली के अटार्नी जनरल ने एक जांच शुरू की
इटनी की कंपनी फिनमैकानिका ने भारत के साथ 3500 करोड की जो डील साइन की है उसमें दलाली के आरोप लग रहे हैं
आप जानते हैं कि मेन कंपनी फिनमैकानिका है और अगस्ता वेस्टलैंड सहायक कंपनी है
फिनमैकानिका इटली की सार्वजनिक उपक्रम टाइप की कंपनी है
फरवरी 2013 में इटालियन पुलिस ने फिनमैकानिका के चेयरमैन ओरसी को गिरफ्तार किया
चार्ज लगाया गया कि ओरसी ने दलालों को 360 करोड रुपये दिये हैं ताकि वे भारत के साथ हेलीकॉप्टर की बिक्री को सुनिश्चित करवा सकें
फरवरी 2012 में इटली में जांच की खबर आते ही तब के रक्षा मंत्री जांच के आदेश दे देते हैं
इटली में तो 2011 के साल से ही इस तरह की चर्चा होने लगी थी
'हिन्दू' अखबार के अनुसार 17 फरवरी 2013 को छपी कि भारत ने इटली से इस मामले से जुडे दस्तावेज मांगे थे, लेकिन इटली की अदालत ने नई दिल्ली की मांग को खारिज कर दिया था
बाद में 2013 में इटली की अदालत ने 90 हजार से अधिक पन्नों के दस्तावेज भारतीय एजेंसियों को सौंप दिये
2013 से 2016 के बीच कितने पन्नों का अनुवाद हुआ मालूम नहीं
मैं यह भी नहीं बता सकता कि हजारों पन्नों के अनुवाद में कितने लोग लगाये गए हैं और यह काम युद्ध स्तर पर हो रहा है या धीमी गति के समाचार की तरह चल रहा है
2013 में सीबीआई की जांच भारत में शुरू हो जाती है
फरवरी 2013 में राज्य सभा में यूपीए सरकार ने जे पी सी बनाने का प्रस्ताव भी पास कर लिया, मगर जे पी सी बनी नहीं, क्योंकि तमाम विरोधी दलों को एतराज था
जे डी यू का कहना था कि विपक्ष का नेता इस संयुक्त संसदीय समिति का अध्यक्ष होगा तो बीजेपी का कहना था कि सुप्रीम कोर्ट की निगरानी में जांच होनी चाहिए
क्या अभी सुप्रीम कोर्ट की निगरानी में जांच हो रही है?
हमें जानकारी नहीं है
कुल मिलाकर जे पी सी बनी नहीं
तब रक्षा मंत्री के रूप में ए के एंटनी ने बयान दिया था जो यहां जानना दिलचस्प होगा
विपक्ष का आरोप है कि हम कुछ नहीं कर रहे हैं लेकिन इटली की न्यायपालिका है, जो इटली की सरकार से स्वतंत्र है, वो पूरा केस देख रही है
हमारी जो जांच है, वो शुरूआती दौर में है, उनकी जांच है वो अंतिम अवस्था में हैं
इटली में चल रही जांच का जो भी परिणाम होगा वो आ जाएगा
इस बीच सरकारों के दौर बदल गए मगर हमारी जांच एजेंसी को लगता है कि शुरुआती दौर से मोह हो गया है
इटली की हाईकोर्ट का फैसला भी आ गया
बतौर ए के एंटनी इटली की न्यायपालिका तो वहां की सरकार से स्वतंत्र है तो फिर उस स्वतंत्र न्यापालिका के फैसले से एतराज तो नहीं होना चाहिए
उन्हीं का बयान है
बीजेपी की सरकार आ गई है
बीजेपी के मंत्री भी उसी इटली की न्यायपालिका की कसम खा रहे हैं जिसकी कभी एंटनी जी खा रहे थे
अक्तूबर 2014 में इटली की एक निचली अदालत ने वायु सेना के पूर्व प्रमुख एस पी त्यागी को सभी आरोपों से बरी कर दिया था
इंडियन एक्सप्रेस ने लिखा है कि फिनमैकानिका के चेयरमैन ओरसी और प्रमुख ब्रनूसो स्पेगनोलिनी को अंतर्राष्ट्रीय भ्रष्टाचार के आरोपों से मुक्त कर दिया गया, लेकिन फर्जी बिल बनाने का आरोप लगाते हुए दो साल की सजा सुना दी
मिलान के हाई कोर्ट ने इसी आदेश को पलटते हुए फैसला दिया है कि ओरसी और स्पेगलोनि ने भारतीय अधिकारियों को कांट्रैक्ट हासिल करने के लिए रिश्वत दी थी
क्या इटली की अदालत ने पूर्व वायुसेना प्रमुख एस के त्यागी के बारे में कोई टिप्पणी की है
9 अप्रैल के 'इकनोमिक टाइम्स' की रिपोर्ट के अनुसार मिलान हाईकोर्ट में यह बात साबित हुई है कि 3565 करोड का अगस्ता वेस्टलैंड का कांट्रैक्ट था, जो 2010 में साइन हुआ था, उसमें भारतीय अधिकारियों को रिश्वत दी गई है
इसके अलावा फिनमैकानिका के दो बडे अधिकारियों को अंतर्राष्ट्रीय भ्रष्टाचार और मनी लॉन्ड्रिंग का दोषी पाया है
चार साल की सजा हुई है और दोनों पर जुर्माना भी लगाया गया है
इस बीच अगस्ता वेस्टलैंड के मामले पर 2012 के साल से रिपोर्टिंग करने वाले मनु पबी 'इंडियन एक्सप्रेस' से 'इकोनोमिक टाइम्स' चले जाते हैं
मनु पबी 9 अप्रैल को 'इकोनोमिक टाइम्स' में खबर छापते हैं
हाईकोर्ट के फैसले में लिखा है कि इस डील के बदले 10 मिलियन यूरो त्यागी ब्रदर्स को दिया गया
इसका कुछ हिस्सा पूर्व वायुसेना प्रमुख एयर मार्शल एसपी त्यागी को भी मिला है
इस बात के पर्याप्त संकेत मिलते हैं
दो बिचौलिये हेस्के और गेरोसा की बातचीत की रिकार्डिंग से संकेत मिलता है कि त्यागी की भूमिका को छुपाने की भी कोशिश हुई
कौन त्यागी को बचाने का प्रयास कर रहा था
लेकिन क्या एस पी त्यागी ने हेलिकाप्टर की सीलिंग में बदलाव कर अगस्ता वेस्टलैंड को लाभ पहुंचाने का प्रयास किया
मैं जितना समझ सका हूं उसके आधार पर इटली की अदालत ने यही कहा है कि आरोपी पक्ष ने शुरू में एक महत्वपूर्ण आरोप लगाया था कि त्यागी ने फ्लाइट सीलिंग की शर्तों को कमजोर किया ताकि अगस्ता को लाभ मिले
अदालत मानती है कि इसके बारे में कोई सबूत नहीं है
एस पी त्यागी पर यह आरोप भारत की मीडिया में भी लग रहा है
मगर इटली की अदालत ने साफ कहा है कि उन्होंने गलत किया, इसके सबूत नहीं मिलते, मगर इसके संकेत मिलते हैं कि पैसा मिला होगा
एक बात का ध्यान रखा जाना चाहिए कि सरकार की एजेंसियों के पास 225 पन्नों के फैसले की कॉपी का अनुवाद नहीं है
इटालियन में लिखे पन्ने के कुछ हिस्से का अनुवाद किसी ने किया है तो कुछ लोग गूगल ट्रांसलेशन की मदद ले रहे हैं
रक्षा मंत्री ने अनुवाद कराने की बात कही है
जाहिर है इस मामले में जो भी कहा जा रहा है फैसले की कॉपी को बिना पूरा पढे ही कहा जा रहा है
हो सकता है कि कुछ भी ग़लत नहीं हो मगर हो सकता है कि जिसका नाम लिया जा रहा है उसकी छवि पर हमेशा को लिए धब्बा लग जाए
फरवरी 2013 में जब इंडियन एक्सप्रेस में रहते हुए मनु पबी ने अगस्ता की खबर लिखी जिसमें पूर्व एयर मार्शल एस पी त्यागी का नाम आया था
उस समय जब हमने उनसे बात की थी तो उन्होंने कहा था, '2007 में मैं रिटायर हुआ और यह कांट्रेक्ट साइन हुआ है 2010 में, इसलिए मुझे क्यों कोई रिश्वत देगा
' तब मैंने पूछा कि टेंडर फाइनल तो आपके वायु सेना प्रमुख रहते हुए था
तब त्यागी जी ने कहा कि 2006 में टेंडर जारी हुआ था तब मैं ही वायु सेना प्रमुख था, लेकिन इसकी प्रक्रिया शुरू हुई सन 2000 में
तब रक्षा मंत्री जॉर्ज फर्नांडिस सियाचिन जाया करते थे और ऐसे एक हेलिकाप्टर की जरूरत थी जो 18000 फीट के नीचे चला जाए जिसमें वी आई पी जा सकें
उस वक्त मैंने साफ-साफ पूछा था कि क्या आप पर किसी ने राजनीतिक दबाव डाला था
त्यागी ने साफ-साफ कहा था कि कोई दबाव नहीं डाला गया था
बल्कि यह कहा कि सरकार कोई प्रेशर नहीं डालती है
वो अपने जवाब में कहते रहे कि बदलाव रक्षा मंत्रालय से होता है
एयर फोर्स मुख्यालय सुझाव दे सकता है
बदल नहीं सकता
2013 में त्यागी जी साफ-साफ कह रहे थे कि सरकार बिल्कुल सीधा और साफ काम कर रही थी
अब क्या कहना है सरकार के बारे में मालूम नहीं मगर पहले की तरह अब भी वे यही कह रहे हैं कि जो भी बदलाव हुआ वो रक्षा मंत्रालय के स्तर पर हुआ
इटली की कोर्ट ने भी अपने फैसले में कहा है कि इसके प्रमाण नहीं मिलते कि त्यागी ने फ्लाइट सीलिंग की शर्तों को बदलकर अगस्ता वेस्टलैंड को लाभ पहुंचाया
जब इटली की निचली अदालत ने उन्हें आरोप मुक्त किया था तब तब हमारे रक्षा संपादक नितिन गोखले से बात करते हुए वायुसेना के पूर्व प्रमुख एस के त्यागी ने कहा था कि डेढ साल से तनाव में था
मेरी जीत हुई है
लेकिन जब इसी महीने मिलान के हाईकोर्ट ने निचली अदालत का फैसला पलट कर यह कह दिया कि त्यागी को रिश्वत दी गई है तो हमारे सहयोगी राजीव रंजन उनके पास गए
एस के त्यागी ने कहा कि फैसले की कॉपी नहीं मिली है, इसलिए कुछ कहना ठीक नहीं रहेगा
एयर चीफ मार्शल को रिश्वत की रकम दी गई है, यह आरोप उतनी ही शर्मनाक है जितनी भारतीय नेताओं की रिश्वत दिये जाने की बात
वायु सेना के मनोबल और छवि के लिए जरूरी है कि एस पी त्यागी के मामले में जांच का नतीजा जल्दी आए
खबर है कि प्रत्यर्पण निदेशालय उनसे पूछताछ करने वाला है
आप सोच रहे होंगे कि इस मामले को इटली के सुप्रीम कोर्ट में भी चुनौती दी जाएगी
हो सकता है दी जाए, मगर वहां का सुप्रीम कोर्ट केस के तथ्यों और सबूतों पर दोबारा से विचार नहीं करता है
सुप्रीम कोर्ट सिर्फ कानूनी समीक्षा करेगा
2012 में जब यह मामला उठा था उसके दूसरे दिन ही रक्षा मंत्रालय ने इटली के दूतावास से तथ्यों का पता लगाने का आदेश दिया था
12 फरवरी 2013 को रक्षा मंत्रालय यह मामला सीबीआई को सौंप देता है
जनवरी 2014 में भारत ने डील कैंसिल कर दी
अगस्ता के तीन हेलिकाप्टर जब्त कर लिये गए
भारत ने गारंटी के रूप में अगस्ता को जो पैसे दिये थे उसे जब्त कर लिया
भारत मे भी सीबीआई और प्रत्यर्पण निदेशालय जांच कर रहा है
सीबीआई ने कहा है कि भारत की तरफ से जांच का काम पूरा हो चुका है
सभी गवाहों के बयान रिकार्ड हो चुके हैं
आठ देशों में लेटर आफ रोगेटरी भेजा गया है
यह पत्र दूसरे देशों की अदालतों को सहयोग के लिए लिखा जाता है
अभी तक इटली, ब्रिटिश वर्जिन आइलैंड, यूके, ट्यूनिशिया से जवाब आ गया है
अभी हम वहां से आई जानकारी को पढ रहे हैं देख रहे हैं
कथित बिचौलिया माइकल के खिलाफ रेड कार्नर नोटिस जारी कर दिया है
सीबीआई भी कह रही है कि अनौपचारिक रूप से फैसले की कॉपी मिली है उसका अनुवाद करा रहे हैं
रक्षा मंत्रालय भी अनुवाद करा रहा है
रक्षा मंत्रालय ने कहा है कि सात से आठ दिन लग जायेंगे अनुवाद कराने में
सोचिये 225 पेज के अनुवाद में हफ्ता लगेगा तो 90 हजार पन्नों के अनुवाद में कितना वक्त लगा होगा, अगर अनुवाद हो गया होगा तो
जिसके बारे में मुझे जानकारी नहीं है
सीबीआई ने बीच में त्यागी ब्रदर्स से पूछताछ की है
सभी का 10-12 साल का बैंक रिकार्ड देख लिया है
एयर मार्शल एस पी त्यागी से पहले भी पूछताछ हो चुकी है और प्रत्यर्पण निदेशालय ने कहा है कि फिर पूछताछ होगी
कहा जाता है कि सीबीआई को भी पुख्ता सबूत नहीं मिले हैं कि इनके पास पैसा आया है या नहीं
एसपी त्यागी के भाई राजीव त्यागी कहना है कि अगस्ता वेस्टलैंड के टेंडर से लेकर डील होने तक पांच एयर चीफ हुए, चार रक्षा सचिव आए और चले गए
दो राष्ट्रीय सुरक्षा सलाहकार आए और चले गए
दो रक्षा मंत्री भी आए और चले गए
प्रणब मुखर्जी और ए के एंटनी
इतने लोगों के क्या सिर्फ एस पी त्यागी का ही नाम क्यों आया
राजीव त्यागी पूछ रहे हैं कि क्या तमाम प्रक्रिया में एयर मार्शल एस पी त्यागी ही थे
यही नहीं डील के दौरान दो प्रधानमंत्री हो गए
अटल बिहारी वाजपेयी और मनमोहन सिंह
राजीव त्यागी का कहना है कि वाजपेयी काल में ही हेलिकाप्टर के उडान की ऊंचाई 6000 मीटर से घटाकर 4500 किया गया
अगस्ता से पहले एक और हेलिकाप्टर का चयन हुआ था ई सी 225 यह केवल 6000 मीटर तक ही उड सकता था
उस समय सोचा गया कि ऐसा हेलिकाप्टर एक ही कंपनी बनाती है, लिहाजा सवाल न खडा हो जाए कि एक ही कंपनी को जानबूझ कर टेंडर में बुलाया गया, इसलिए पीएमओ ने सुझाव दिया कि कम ऊंचाई पर उडने वाले हेलिकाप्टर पर विचार किया जा सकता है
रक्षा मंत्रालय की साइट पर अगस्ता वेस्टलैंड से संबंधित जो जानकारियां दी गई हैं उसी से बता रहा हूं
एंटनी के समय से ही वहां है और पर्रिकर के समय में यही जानकारी है
रक्षा मंत्रालय के अनुसार 19 नवंबर 2003 के दिन प्रधान सचिव ने प्रधानमंत्री के साथ बैठक की
वहीं फैसला हुआ कि उडान की ऊंचाई 4500 कर दी जाए
ऐसा इसलिए किया गया कि इन बदलावों से कई कंपनियों को टेंडर में भाग लेने का मौका मिलता
इसके बाद ही अगस्ता वेस्टलैंड डील की प्रक्रिया में प्रवेश करता है
उसके साथ तीन और कंपनियां होती हैं
दो कंपनियां प्रक्रिया की शुरूआत में ही बाहर हो जाती हैं और दो बच जाती हैं - अगस्ता और सीक्रोस्की
इस डील में एक इंटेग्रिटी क्लाज था जिसके अनुसार कोई भी रिश्वत का मामला सामने आएगा तो न केवल सौदा रद्द होगा, बल्कि जो पैसा दिया जा चुका होगा उसे भी जब्त कर लिया जाएगा
सीक्रोस्की कंपनी ने इस क्लाज पर साइन करने से मना कर दिया और वो इस प्रक्रिया से बाहर हो गई
अगस्ता वेस्टलैंड के साथ करार हुआ
दलाली की बात सामने आते ही भारत सरकार ने सौदा रद्द कर दिया और पैसा भी जब्त कर लिया
1567 करोड रुपये का भुगतान किया गया था, लेकिन इससे ज्यादा की रकम कंपनी से भारत ने वसूल ली
मगर इन बातों से यह नहीं पता चलता कि किसने रिश्वत ली
इटली की अदालत ने रिश्वत देने की बात साबित की है
भारत सरकार ने भी रिश्वत दिये जाने की बात मानी है तभी तो सौदा रद्द किया गया और पैसा वसूला गया
सवाल है रिश्वत किसने ली
यह बात न वहां से पता चलती है न यहां से
कत्ल हुआ है ये साबित हो गया है मगर कत्ल किसका हुआ है यही पता नहीं चल रहा है
आदेश का रिकार्ड देखेंगे तो किसी भी सरकार का रिकार्ड खराब नहीं है
नतीजा पूछेंगे तो रिकार्ड ही नहीं मिलेगा
जब से यह खबर 'इकोनोमिक टाइम्स' में छपी है तब से भारतीय जनता पार्टी आक्रामक है
बीजेपी का कहना है कि इटली की अदालत का फैसला है
मीडिया में यह खबर पहले छपी है इसलिए उस पर बदले की कार्रवाई का आरोप लगाना सही नहीं होगा
ये और बात है कि मोदी सरकार से पूछा जा रहा है कि भारत में हो रही जांच का अंजाम कब देखने को मिलेगा
'इकोनोमिक टाइम्स' ने लिखा है कि फैसले में सिन्योरा गांधी का नाम चार बार आया है
बिचौलिया क्रिश्चियन मिशेल का एक पत्र जांचकर्ताओं को मिला है जिससे पता चलता है कि इस डील के पीछे सिन्योरा गांधी मुख्य शक्ति रही हैं
इटालियन में सिन्योरा का मतलब श्रीमति होता है
एक और बिचौलिये ने अदालत में कांग्रेस नेता सोनिया गांधी की तस्वीर की पहचान की है
कई सारे बिचौलियों से जब्त नोट में कांग्रेस के कुछ सदस्यों की तरफ इशारा हो रहा है
नौकरशाहों और भारतीय वायु सेना के अधिकारों की भूमिका के भी संकेत मिलते हैं
सोनिया गांधी ने कहा है कि कोई सबूत नहीं है
वे किसी से नहीं डरतीं
मोदी सरकार दो साल से क्या कर रही थी
बुधवार को 'हिन्दू' अखबार की सुहासिनी हैदर और जोसी जोसेफ ने बिचौलिया क्रिश्चियन मिशेल का इंटरव्यू किया है
यह एक बार गिरफ्तार हो चुका है
इसने हिन्दू अखबार को बताया है कि मैं सोनिया गांधी से कभी नहीं मिला हूं, न किसी होटल या किसी पार्टी में
भाग्य की बात है कि नहीं मिला हूं
मिला होता तो कहते कि मैंने कुछ चर्चा की है
न मैंने फोन किया है, न ईमेल किया है, न लेटर लिखा है, न मैसेज किया है
उनका किसी मेमो में नाम भी नहीं है
यह सवाल वाजिब भी है कि क्या कांग्रेस के शीर्ष नेताओं के बिना या यूपीए सरकार के शीर्ष मंत्रियों के बिना यह डील हो सकती थी
रिश्वत दी गई है तो किसी के इशारे पर ही दी गई होगी, ली गई होगी
यह बात तभी सामने आएगी जब इसकी पुख्ता जांच होगी
वो भी समय से
मनमोहन सिंह, अहमद पटेल और ऑस्कर फर्नांडिस के अलावा यूपीए के वक्त एनएसए रहे एमके नारायणन का भी नाम है
सोनिया गांधी से लेकर अहमद पटेल ने तमाम आरोपों का खंडन किया है
बीजेपी ने कहा है कि कम से कम सोनिया गांधी को इटली की अदालत के फैसले का सम्मान तो करना ही चाहिए
कांग्रेस ने भी 10 सवाल पूछे हैं
इस मामले में एक और पहलू है
'हिन्दू' अखबार से इसी जेम्स क्रिश्चियन मिशेल ने बोला कि मुझे तीन अलग-अलग सूत्रों ने बताया कि न्यूयार्क में भारत के प्रधानमंत्री और इटली के प्रधानमंत्री के बीच चलते-चलते एक मुलाकात हुई है
इटालियन मरीन केस मामले में भारत के प्रधानमंत्री ने आश्वासन दिया कि वे इटली की मदद कर सकते हैं अगर हेलिकाप्टर सौदे में गांधी परिवार को फंसाने का कोई सबूत मिल जाए तो
'हिन्दू' अखबार ने पूछा कि क्या सबूत है कि मीटिंग हुई है
मिशेल ने कहा कि न सिर्फ मुलाकात हुई है, बल्कि इतनी देर चल मुलाकात चली कि दोनों को अपनी दूसरी बैठकों के समय में बदलाव करना पडा था
यह सब जब हो रहा था तो राजदूतों ने बताया था कि दोनों की मुलाकात चल रही है
मिशेल ने 'हिन्दू' अखबार से पूछा कि क्या उन्होंने लिखित रूप में दिया है कि मुलाकात नहीं
इस मुलाकात के बारे में 2 फरवरी 2016 कोलकाता से निकलने वाले अखबार 'दि टेलिग्राफ' में इस बारे में खबर छपी थी
मिशेल ने अंतर्राष्ट्रीय ट्राइब्यूनल कोर्ट को लिखा था कि दोनों प्रधानमंत्रियों के बीच मुलाकात हुई है और भारत के प्रधानमंत्री ने पेशकश की है कि अगर गांधी परिवार के बारे में कुछ सबूत मिल जाए तो मरीन विवाद को सुलझा देंगे
अंतर्राष्ट्रीय ट्राइब्यूनल कोर्ट में इटली और भारत के बीच भारत में गिरफ्तार दो नौसैनिकों का मामला चल रहा है
जिस वक्त खबर छपी थी कि ये इतनी बकवास बात है कि कमेंट करना भी बेकार है
इस बार भी जब यह बात उठी तो विदेश मंत्रालय ने अपनी यही बात दोहराई
सदन में वित्त मंत्री ने भी कहा कि ऐसी कोई मुलाकात नहीं हुई है
राजनीतिक आरोप तो लग रहे हैं
बीजेपी ने कांग्रेस को घेर तो लिया है लेकिन क्या बात राजनीति से भी आगे बढेगी
इस मामले में जांच का कोई अधिकृत स्टेटस रिपोर्ट तो है नहीं और न ऐसी कोई रिपोर्ट होती है
लोग चाहते हैं कि जो भी दोषी है वो जल्दी पकडा जाए
कहीं ऐसा न हो कि इशरत के बाद बिल्डर, बिल्डरों की ठगी के बाद अगस्ता, अगस्ता के बाद कुछ और मामला आ जाए और यह सब एक नूरा कुश्ती बनकर रह जाए
अब एक मामला है अगस्ता वेस्टलैंड को ब्लैक लिस्ट करने का
जैसे ही ए के एंटनी ने कहा कि उनके कार्यकाल के दौरान ही ब्लैक लिस्ट कर दिया गया था, रक्षा मंत्री मनोहन पर्रिकर ने चुनौती दे डाली कि कि अगर किया है तो दस्तावेज दिखाएं
पर्रिकर मीडिया के सामने आए और बता दिया कि ए के एंटनी के समय हेलिकाप्टर कंपनी को बैन नहीं किया गया था
पर्रिकर के स्पष्टीकरण के तुरंत बाद ही ए के एंटनी ब्लैक लिस्ट करने से नीचे उतर आए और प्रक्रिया शुरू करने की बात करने लगे
अब देखिये
प्रक्रिया शुरू करने और बैन करने में अंतर तो है
ए के एंटनी अगर तेजी से से जांच करते तो ये नौबत नहीं आती
तब कांग्रेस भी यह पूछने लगी कि क्यों अगस्ता वेस्टलैंड/ फिनमैकेनिका को आपत्तियों के बावजूद मेक इन इंडिया का हिस्सा बनाया गया?
क्यों मोदी सरकार ने अगस्ता वेस्टलैंड और टाटा के ज्वाइंट वेंचर को हेलीकॉप्टर बनाने की मंजूरी दी?
क्यों अगस्ता वेस्टलैंड को 100 नेवल यूटिलिटी हेलीकॉप्टर के लिए अप्रैल 2015 में बोली लगाने दी गई?
बीजेपी को इटली की अदालत के फैसले से नई ऊर्जा मिली है कि इसके जरिये सोनिया गांधी को भ्रष्टाचार के मामले में सीधे सीधे घेरा जा सकता है
सोनिया गांधी भले सबूत मांग रही हों लेकिन राजनीति सबूत का इंतजार नहीं करती
सही है कि फैसले की पूरी कॉपी अभी तक नहीं पढी गई है
वहां भारत का पक्ष नहीं रखा गया लेकिन यह भी एक तथ्य है कि अगस्ता वेस्टलैंड मामले में रिश्वत दी गई है
देने की बात साबित हो चुकी है
कांग्रेस इस सवाल को छोड अन्य सवालों के जरिये बीजेपी को घेरने का प्रयास कर रही है
सवाल तो बनते हैं मगर रिश्वत वाले सवाल के जवाब के रूप में नहीं
कांग्रेस का कहना है कि छत्तीसगढ में भी अगस्ता से हेलिकाप्टर लिया गया है
सीएजी की रिपोर्ट ने कहा है कि 2007 में 65.70 लाख अमरीकी डॉलर की इस खरीद के लिए दस्तावेज इस ढंग से तैयार किये गए ताकि अगस्ता वेस्टलैंड के अलावा कोई और कंपनी खरीद प्रक्रिया में शामिल न हो पाए
यह बात कांग्रेस अभी क्यों कह रही है
लगातार क्यों नहीं उठाई
'डीएनए' अखबार के दीवाकर आनंद ने लिखा है कि 10 फरवरी 2014 को रक्षा मंत्रालय ने अगस्ता वेस्टलैंड और फिनमैकानिका को ब्लैकलिस्ट करनी की प्रक्रिया शुरू कर दी
इनके साथ हुए सारे करार पर रोक लगा दी थी
28 अगस्त 2014 को एक नई नीति का आदेश आता है कि इस तरह की कंपनी के साथ कैसा बर्ताव किया जाए
इस आदेश में लिखा था कि कोई कारण नहीं है कि फिनमैकानिका ग्रुप के साथ हुए करार के साथ आगे न बढा जाए
उसी आदेश में कहा गया था कि फिनमैकानिका और सहयोगियों को नए टेंडर से अलग रखा जाएगा
नए टेंडर से अलग भी रखना है और पुराने करार को जारी भी रखना है
क्या पूर्ण रूप से प्रतिबंध लगा
क्या इस सवाल का जवाब अंतिम रूप से मिल गया है
11 फरवरी 2014 के 'टाइम्स आफ इंडिया' में यही बात छपी थी
कई जानकार कह रहे हैं कि फिनमैकानिका को ब्लैक लिस्ट करना आसान नहीं है
3 अप्रैल को फाइनेंशियल एक्सप्रेस में खबर छपी है कि भारत सरकार ने अगस्ता वेस्टलैंड को 100 लाइट यूटिलिटी हेलिकाप्टर के लिए टेंडर में भाग लेने की अनुमति दे दी है
शर्त है कि कंपनी को किसी स्थानीय वेंडर से साझीदारी करनी होगी
अगर ये बात सही है तो फिर ब्लैक लिस्ट कहां हुई
नेता अधिकारी के साथ-साथ यह बात भी सामने आ रही है कि करोडों रुपये मीडिया मैनेज करने के लिए भी खर्च किये गए
इसलिए सिर्फ कांग्रेस के लिए नहीं मीडिया के लिए भी जांच जरूरी है
कौन कौन पत्रकार मैनेज हो रहे थे
बल्कि कंपनी की तरफ से सरकार को ही मैनेज कर रहे थे
आज भी राज्य सभा में सुब्रमण्यम स्वामी की बात को लेकर हंगामा हो गया
उनकी बात को कार्रवाई से हटा तो दिया गया लेकिन जो कहा सुनी हुई उससे लगता है कि इस मसले को लेकर बीजेपी कांग्रेस को छोडने वाली नहीं है
लेकिन इस कहासुनी के जवाब में जो केंद्रीय मंत्री मुख्तार अब्बास नकवी कह गए वो दिलचस्प है
इस बात का क्या मतलब है कि कांग्रेस वाले जिस स्कूल में पढे हैं उसके नकवी जी मास्टर रहे हैं
इसकी व्याख्या कई रूपों में की जा सकती है
क्या पता वो यह कह रहे हैं कि हेड मास्टर होने के नाते हम खूब जानते हैं या जो आप करते हैं वो हम आपसे बेहतर कर सकते हैं
मालेगांव में हुए धमाके के घटनास्थल का दृश्य (फाइल फोटो)देश की राजधानी को प्रदूषण मुक्‍त बनाने के अभियान के बीच दिल्ली में ऑड-ईवन का राउंड-2 जारी है
बेशक, इसका उद्देश्‍य राजधानी में भयावह रूप से बढ़ रहे प्रदूषण को कम करना है, लेकिन ऑड-ईवन योजना का प्रचार-प्रचार इस कदर हुआ है कि प्रदूषण से जुड़ा मुद्दा गौण होकर रह गया है
एक तरह से ऑड-ईवन दिल्‍ली की सत्ता पर काबिज आम आदमी पार्टी और विपक्षी पार्टी बीजेपी के बीच 'शक्‍ति प्रदर्शन' का मंच बनकर रह गया है
जहां 'आप' का पूरा जोर इस योजना को कामयाब बनाने पर है वहीं बीजेपी के नेताओं का जोर योजना के कारण आम आदमी (आम आदमी पार्टी नहीं) को हो रही परेशानियों का हवाला देते हुए इसके विरोध पर केंद्रित है
जोर आजमाइश के इस दौर के बीच प्रदूषण का मसला दबकर रह गया है जबकि यह सारी कवायद ही दिल्‍ली के प्रदूषण के स्तर को कम करने के लिए की जा रही है
सुप्रीम कोर्ट की ओर से प्रदूषण के मसले पर दिल्ली सरकार और केंद्र को लगाई गई कड़ी फटकार के बाद कई उपायों के साथ ऑड-ईवन को लागू करने के बारे में विचार किया था
इसमें वायु प्रदूषण फैलाने वाले उद्योगों को राजधानी के रिहायशी क्षेत्र से बाहर शिफ्ट करने, धूलभरी सड़कों की वैक्यूम क्‍लीनर से सफाई करवाने और धुएं के रूप में 'जहर' छोड़ रहे डीजल के वाहनों और ट्रक आदि के प्रदूषण पर सख्ती से नियंत्रण करने के उपाय शामिल थे
ऐसे तो सार्थक परिणाम मिलने से रहे इनमें से फिलहाल ऑड-ईवन पर ही काम होता नजर आ रहा है
बेशक ऑड-ईवन दिल्‍ली सरकार की ओर से की गई एक अच्‍छी पहल है, लेकिन हमें इस बात को समझना होगा कि प्रदूषण कम करने के लिहाज से इस योजना के सार्थक परिणाम तभी मिलेंगे जब इसे, दूसरे उपायों के साथ अमल में लाया जाएगा
अकेले ऑड-ईवन लागू करने की योजना सड़कों पर वाहनों की संख्‍या कम करने और ट्रैफिक जाम रोकने के लिहाज से भले ही कारगर हो, लेकिन सिर्फ इससे, प्रदूषण को कम करने में बहुत ज्यादा कामयाबी नहीं मिलने वाली
विरोधियों का तर्क है कि बिना पूर्व तैयारी के इस योजना को लागू करने से आम लोगों की परेशानियां ही बढ़ी हैं
इसे लागू करना तभी उचित होगा जब दिल्‍ली की सड़कों पर बसों की संख्‍या बढ़ाने के साथ ही 'लाइफलाइन' मेट्रो के फेरे और कोच भी बढ़ाएं जाएं
राजधानी के प्रदूषण को कम करने के लिहाज से हमें इन उपायों पर भी विचार करना होगा ... सड़कों की हो नियमित सफाई ऑड-ईवन के राउंड वन और राउंड टू के दौरान किए गए सर्वे बताते हैं कि इस दौरान दिल्ली में प्रदूषण के स्तर में इजाफा ही दर्ज किया गया है
दरअसल, प्रदूषण का मिजाज वाहनों और उद्योगों के धुएं के साथ मौसम के मिजाज पर ही निर्भर करता है
धूलभरी सड़कों पर फर्राटा भरकर दौड़ते वाहनों के कारण कई बार सांस ले पाना भी मुश्किल होता है
इस लिहाज से ऐसी सड़कों का निर्माण और वैक्‍यूम क्लीनर से इनकी सफाई कराना जरूरी है
इस बारे में प्रक्रिया शुरू होने के बाद भी अपेक्षित गति नहीं पकड़ सकी है
भारी वाहनों के प्रदूषण पर नकेल कसना जरूरी सर्वे यह भी बताते हैं कि कार जैसे लाइट व्‍हीकल का प्रदूषण फैलाने में महज चार से पांच फीसदी योगदान होता है
बिना पर्याप्त रखरखाव के सड़कों पर दौड़ रहे ट्रक-बसों जैसे भारी वाहन ही प्रदूषण फैलाने का सबसे बड़े स्रोत हैं
दुर्भाग्‍य से ऐसे वाहनों पर अब तक प्रभावी नकेल नहीं कसी गई है
इनके प्रदूषण की नियमित जांच और ज्यादा धुआं छोड़ रहे पुराने वाहनों को सड़क से 'बाहर' करना प्रदूषण कम करने के लिहाज से पहली जरूरत है
औद्योगिक इकाइयों को शहर से बाहर शिफ्ट किया जाए रिहायशी इलाकों के आसपास के उद्योग और पावर प्‍लांट भी प्रदूषण का बड़ा कारण बन रहे हैं
इन्‍हें एक व्यापक योजना बनाकर शहर के बाहर शिफ्ट करना और नियमित रूप से इनके प्रदूषण के स्तर की मॉनिटरिंग करने का सिस्‍टम बनाना होगा
आनंद विहार क्षेत्र इस समय राजधानी दिल्ली के सबसे प्रदूषित इलाकों में शुमार है
आईएसबीटी, रेलवे स्टेशन और मेट्रो स्टेशन होने के नाते यहां पर रोजाना हजारों की संख्‍या में लोगों की आवाजाही होती है, लेकिन यहां के प्रदूषण को कम करने के लिहाज से अभी तक ठोस कदम उठाए जाने का इंतजार है
चीन के बीजिंग शहर से लेनी होगी प्रेरणा हमें यह स्‍वीकार करना होगा कि प्रदूषण को लेकर देश की 'सुप्रीम अदालत' की कड़ी फटकार के बावजूद हमारे जमीनी प्रयास (ऑड-ईवन को छोड़कर) अब तक नाकाफी ही रहे हैं
चीन इस बारे में हमें प्रेरणा दे सकता है
चीनी प्रशासन ने बीजिंग शहर में खतरनाक स्‍तर तक बढ़ चुके प्रदूषण के स्‍तर को जिस इच्छाशक्ति से काबू में किया, क्‍या तमाम सियासी मतभेदों को भुलाकर हम ऐसी इच्छाशक्ति दिखा पाएंगे ... 
आनंद नायक एनडीटीवी खबर में डिप्टी एडिटर हैं डिस्क्लेमर (अस्वीकरण) : इस आलेख में व्यक्त किए गए विचार लेखक के निजी विचार हैं
यामाहा RX100 और वो भी चमकती हुई
ऐसा लगा जैसे यादों के किसी कोने में यामाहा की छवि लौट कौंध गई हो
पर बाइक तो साक्षात ही दिख रही थी
स्टेनलेस स्टील के पैनल, हैंडल, गार्ड सब चमक रहे थे जैसे अभी-अभी कारख़ाने से बनकर आए हों
तब ये बाइक जापान बनकर आती थी
  इंड सुज़ुकी, बजाज कावासाकी, हीरो होंडा
इन सबसे लड़ते-हारते यामाहा RX100 अपने क़द्रदानों के बीच लोकप्रिय बनी रही
रात के ठीक बारह बजे हैं
पड़ोस से किसी बच्चे के रोने की आवाजें आ रही हैं ... दिनभर बिस्तर पर बेजान और उनींदी सी पड़ी रहने के बाद जैसे आंखें और शरीर मुझसे उकता गए हों ... सोने की भरसक कोशिश के बावजूद मानो शरीर के हर अंग आपस में न सोने की जंग लड़ रहे हों ... अजीब लग रहा है कुछ लिखते हुए, अपने भावों को
ऐसा नहीं है कि इससे पहले कभी अपने हालातों या भावों पर लिखा नहीं, पर आज लिखना जरा मुश्किल सा है
इससे पहले अपने भावों को पहचानकर शब्दों में उकेरना इतना भी कठिन नहीं होता था ... पर आज तो जैसे शब्दों का अकाल हो, सूखा पड़ा हो ... ठीक तीन महीने तक वह मेरे साथ था
हम सा‍थ-साथ खाते-पीते, सोते-जागते और नहाते-धोते ... मैं उसकी जरूरतों को पूरा करने में ही अपनी सार्थकता तलाशने लगी थी
वह हर चीज जो मुझे जरा भी पसंद नहीं थी, मैं उसके लिए करती
ताकि उसकी हर जरूरत पूरी हो सके और वह खुशहाल रहे ... उफ ... उसके आने से मेरा तो रूटीन ही बदल गया था, मैं उसकी जरूरतों के मुताबिक ढल और बदल चुकी थी
वह भी मेरे मन की हर बात जानता था
हर बात मतलब हर बात ... हम घंटों बातें करते, नए-नए प्लान बनाते और बनाकर बदल देते
एक बार तो मैंने जरा सी नाराजगी जताते हुए उससे पूछ लिया था 'आने की इतनी भी क्या जल्दी थी
' उसने कहा था - 'मां, मुझे तो लगा मैं देर से आया हूं..'  नटखट बंदर ... मैं हंसी और उसे एक झप्पी दे दी
कुछ ऐसा ही रिश्ता था मेरे और मेरे तीन माह के भ्रूण के बीच ... पर जाने किस बात से वह पिछले शनिवार से ही नाराज सा था
मेरे मन की हर बात जानने वाला अपने मन में जाने क्या छिपाए बैठा था
पूरे एक दिन के मनमुटाव के बाद रविवार को वह यकायक मुझे छोड़कर चला गया ... तड़के पांच बजे रक्त का जो रंग मैंने देखा था, वो लाल नहीं काला था ... लाखों-करोड़ों भावनाओं और स्वप्नों के मरे और सड़े हुए अंश उसमें कीड़ों से रेंग रहे थे
वो गर्म था, बहुत गर्म, भावों की सलाखों के पिघलने से बने लावे जैसा गर्म ... भला ऐसा भी कोई करता है
कितना समझाया था, कितनी मिन्नतें की थी मैंने, कितना गिड़गिडाई थी मैं उसके आगे ... पर डॉक्टर की मानूं तो मोह या दया तो उसे हो ही नहीं सकती, दिल जो नहीं बना था उसका
उसके इस तरह चले जाने को डॉक्टरी और विज्ञान की भाषा ने नाम दिया 'अबॉर्शन', 'मिसकैरेज'.. कुछ इस तरह मैंने अपना एक बच्चा खो दिया और अबॉर्शन नाम के जिस भूत से मैं डरती थी, वो मुझसे आ चिपटा
अस्पताल में जब होश आया तो मुझे कहा गया और खुद भी लगा कि यह बात किसी को न बताई जाए
क्योंकि मैं तरस या सांत्वना भरे बोल और निगाहों से दूर ही रहना चाहती थी
पर नहीं जानती थी कि इस दुखद अनुभव के साथ एक घटिया अनुभव का अटूट नाता है ... कुछ बुजुर्ग और तथाकथित 'बड़ों' ने इस घटिया अनुभव को पाने में मेरी पूरी-पूरी मदद की
वो मुझसे मिलते, गले लगते और नम आंखों से कहते - 'ये क्या कर दिया, कुछ ही महीनों की बात तो रह गई थी ... ' मेरे पास एक हफ्ता बीतने के बाद भी इस 'ये क्या कर दिया' का जवाब नहीं है
मेरे लिए स्थिति दुख की नहीं, असमंजस की पैदा हो गई, जब लोग मुझे मेरे बर्ताव से परखने लगे
अचानक ऐसा लगा जैसे मैं कोई जिंदा इंसान नहीं, भारत-पाक के बीच होने वाला क्रिकेट मैच हूं
अगर मैं हंसती तो एक खेमे के लोग तड़प उठते और अगर मैं रोती तो दूसरे खेमे के
अबॉर्शन के बाद लेबर रूम में जब भाभी की कोशिश पर मैंने एक जोरदार ठहाका लगा दिया, तो पास ही बैठी एक महिला ने फट से पूछ लिया 'तूझे बेटा हुआ है क्या ?
' और जब वहां लोगों को पता चलता कि मेरे साथ क्या हुआ है, तो हर तरफ से एक ही आवाज आई - 'चू चू चू ... कोई बात नहीं बेटी, फिर हो जाएगा, तू खुश रह बस' लेकिन जैसे ही मैं जरा सा हंसती उन सबकी तरेरी हुई भौंहे और निगाहें मुझे अजीब भावों से घूरतीं ... हद तो तब हुई, जब अस्पताल से घर आने के बाद पड़ोस के कुछ तथाकथित बड़ों ने मुझे घर की दहलीज पार न करने को कहा
वजह जानकर मुझे अपनी शिक्षा और समझ बेमतलब लगने लगे
वजह थी कि बाहर जाने पर मेरा 'परछावा' यानी परछाई जिस पर पड़ेगी उसके साथ भी ऐसी ही घटना घट सकती है ... और इस तरह अपने आप से नफरत करते हुए मैंने एक हफ्ता बिस्तर पर ही बिता दिया ... मैंने ये लेख इसलिए नहीं लिखा है कि मैं लोगों की संवेदना पाना चाहती हूं, न ही किसी का तरस पाकर मुझे संतोष का अनुभव होगा
मैंने ये लेख इसलिए लिखा है, ताकि मैं सबको यह बता सकूं कि मेरा अबॉर्शन हुआ है ... मैंने अपना वो बच्चा खोया है, जिसे मैं प्यार करती थी, जन्म देना चाहती थी ... इस बच्चे के चले जाने में मेरा कोई दोष नहीं है, मैंने उसे नहीं मारा तो फिर इस बात को छुपाया क्यों जाए?
क्यों मुझसे या किसी दूसरी औरत से ये कहा जाए-  'ये क्या कर दिया तुमने' क्यों उसके हंसने पर आंखें तरेरी जाएं और फिर क्यों उसे ये कहा जाए कि उदास मत हो ... क्यों उसे कहा जाए कि ये बात किसी को मत बताना?
क्या जरूरी है कि औरत की हर छोटी या बड़ी चोट को दबा और छुपाकर नासूर बना दिया जाए?
क्यों न उसे जीने दिया जाए, आजाद रहने दिया जाए, खुश रहने दिया जाए और सबसे जरूरी क्यों न उसे छोड़ दिया जाए उसके हाल पर ... ?
अनिता शर्मा एनडीटीवी खबर में चीफ सब एडिटर हैं
सलमान खान के साथ भारतीय खिलाड़ीसंसदीय समिति का कहना है कि सेलिब्रिटीज को प्रोडक्ट की विश्वसनीयता का ध्यान रखना होगाफिल्म 'निल बटे सन्नाटा' का एक दृश्यअंबेडकर शोभायात्रा में शामिल एक झांकी में मायावती को काली मां के रूप में दिखाया गया था ... दिल्ली सरकार के परिवहन विभाग द्वारा दिल्ली हाईकोर्ट में दायर हलफनामे के बावजूद एप आधारित कैब कंपनियों का दिल्ली में अवैध परिचालन कैसे हो रहा है?
उबर-ओला का दिल्ली में कारोबार और परिचालन गैर-कानूनी है दिसंबर 2014 में हुई रेप की घटना के बाद अमेरिकन कैब प्रदाता कंपनी के एशिया पैसिफिक हेड एरिक एलेक्जेंडर को मानना पड़ा था कि भारत में कानून को ताक पर रखकर उबर का परिचालन हो रहा था जो दुर्भाग्य से आज भी जारी है
एप को ब्लॉक करने की बजाए सरकार ने 9 दिसंबर 2014 उबर पर ही प्रतिबंध लगाकर जगहंसाई कराई थी जबकि इन टैक्सियों द्वारा परिवहन विभाग से कभी कोई लाइसेंस ही नहीं लिया गया था
इन कंपनियों द्वारा टैक्सी स्कीम 2015 के तहत लाइसेंस के लिए अधूरी एप्लीकेशन दी गई जो 28 जून 2015 को सरकार द्वारा खारिज होनी ही थी, जिसके बाद उबर-ओला का दिल्ली में पूरा परिचालन गैर-कानूनी ही है
हलफनामा देने के बजाए केजरीवाल कार्रवाई क्यों नहीं करते आम जनता तथा केंद्र सरकार के प्रतिरोध के बावजूद ऑड-इवन फार्मूले को फिर से लागू करने के पीछे कहीं एप आधारित टैक्सी की मदद करने की मंशा तो नहीं है?
जनवरी 2016 के ऑड-इवन-1 में कुल 6768 और वर्तमान ऑड-इवन-2 में अभी तक 5814 चालान से आम जनता पर कठोर जुर्माना लगाया गया है, जिससे जनता में भारी रोष है
एप आधारित सेवाओं का टैक्सी संघों द्वारा भी भारी विरोध हो रहा है
दिल्ली हाई कोर्ट ने बगैर लाइसेंस के उबर-ओला को टैक्सी चलाने की कोई अनुमति नहीं दी, फिर इन ताकतवर कंपनियों के खिलाफ कठोर कार्रवाई करने के बजाय सिर्फ हलफनामा देकर इनका संरक्षण क्यों हो रहा है?
ऑड-इवन के दौरान उबर-ओला की लूट पर लगाम क्यों नहीं कानून के अनुसार ऑटो या टैक्सी में सरकार द्वारा निर्धारित रेट से अधिक किराया नहीं लिया जा सकता
ऑड-इवन से परेशान जनता उबर-ओला की लूटमार से त्रस्त है
मांग के अनुसार बढ़ते किराये का फार्मूला जिसे सर्ज-प्राइसिंग कहते हैं उसको पीक टाइम में लागू करने से, यात्रियों को 4 गुना ज्यादा तक की रकम देनी पड़ रही है
कानून का पालन करने के बजाय इन कंपनियों द्वारा टैक्सी ही नहीं भेजी जाती जिससे एक दिन 40,000 ग्राहकों को उबर की टैक्सी नहीं मिली, पर सरकार कंपनी के प्रबंधन के खिलाफ कुछ नहीं कर पाई
आप सरकार के साथ केंद्र सरकार भी इस लूट में सहयोगी टैक्सी चालकों के संघ ने आरोप लगाया है कि उबर-ओला द्वारा एफडीआई के नियमों का खुला उल्लंघन हो रहा है पर सरकार खामोश है
केंद्र सरकार और दिल्ली की केजरीवाल सरकार किसी भी मुद्दे पर विरोधी रुख अपनाने में माहिर है पर इस मामले में एप कंपनियों के साथ दिखते हैं
रेप कांड के बाद संसद में केंद्रीय गृह मंत्री राजनाथ सिंह ने उबर को ब्लैक लिस्टेड करने की घोषणा थी, जिसका पालन नहीं होने से, इन कंपनियों का कारोबार कई गुना बढ़ गया
केंद्रीय गृहमंत्री के निर्णय को विफल बनाने के लिए नितिन गडकरी के परिवहन मंत्रालय ने सभी राज्यों से राय मांग कर मामले को और अधिक जटिल बना दिया
कानून के अनुसार इन कंपनियों के एप पर राज्य द्वारा प्रतिबंध नहीं लगाया जा सकता क्योंकि आईटी एक्ट के तहत केंद्रीय संचार मंत्रालय ही एप को ब्लॉक करने की कार्रवाई कर सकता है
इन कानूनी पहलुओं को नजरंदाज कर सरकारें उबर-ओला को सीएनजी के नाम पर क्लीन चिट देने का गोरखधंधा कर रही हैं
दाल के जमाखोरों की तर्ज पर एप-बेस्ड टैक्सी कंपनियों पर कार्रवाई हो गरीब ऑटो और टैक्सी वाले सरकार को लाइसेंस शुल्क भुगतान करते हैं और नियम का पालन न करने पर पुलिस के डंडे पडते हैं
परन्तु उबर-ओला जैसी एप आधारित कंपनियों द्वारा नियम का पालन तो होता ही नहीं बडे पैमाने पर सर्विस टैक्स इत्यादि की भी चोरी हो रही है
दिल्ली तथा केंद्र की सरकार आम जनता के हित तथा रोजगार बढ़ाने का दावा करती हैं फिर भी उबर के ड्राइवरों को कंपनी के कर्मचारी का दर्जा नहीं मिलता
उबर-ओला के अवैध परिचालन तथा खुली लूट पर सरकारों का सामंजस्य, देश की राजधानी में कानून के राज पर बड़ा सवाल खड़ा करता है
दालों की कालाबाजारी के खिलाफ इनकम टैक्स विभाग तथा राज्य सरकारों ने कठोर कार्रवाई की है
इसी तर्ज पर केजरीवाल उबर-ओला कंपनी प्रबंधन के खिलाफ प्रभावी कार्रवाई कर अपनी जिम्मेदारी पूरी क्यों नहीं करते?
ऐसा न करने पर ऑड-इवन को उबर-ओला की मदद का फार्मूला ही माना जाएगा, पर उस साजिश की जांच कौन करेगा?
विराग गुप्ता सुप्रीम कोर्ट अधिवक्ता और संवैधानिक मामलों के विशेषज्ञ हैं ... डिस्क्लेमर (अस्वीकरण) : इस आलेख में व्यक्त किए गए विचार लेखक के निजी विचार हैं
चीफ जस्टिस ऑफ इंडिया टीएस ठाकुर (फाइल फोटो)चीफ जस्टिस टीएस ठाकुर ने रविवार को सरकार से जजों की संख्या बढ़ाने की भावुक अपील की थीरविवार को प्रधानमंत्री मोदी ने अपने 'मन की बात' कही और फिर दोपहर में मुख्य न्यायाधीश टीएस ठाकुर एक कार्यक्रम में पीएम के सामने अपने 'मन की बात' कहते हुए रो पड़े
  प्रधानमंत्री नरेंद्र मोदी के सामने जस्टिस ठाकुर ने कोर्ट में जजों की संख्या कम और लाखों मामलों के बोझ पर भर्राए गले से अपनी बात रखी
आमतौर पर हमें जजों के जीवन, उनके काम करने की शैली, उनके काम की चुनौतियों के बारे में बहुत कुछ जानने को नहीं मिल पाता
सामने आता है तो अखबारों और टीवी पर उनके सुनाए फैसले, आदेश और निर्देश या फिर फिल्मों में वकीलों की बहस के बीच जज का 'ऑर्डर ऑर्डर' कहना
खैर, इसे संयोग ही कहेंगे कि जस्टिस ठाकुर की ख़बर आने से कुछ दिन पहले ही मैंने एक किताब खत्म की जिसका नाम है-My Tryst With Justice. यह भारत के पूर्व मुख्य न्यायाधीश पी एन भगवती की आत्मकथा है
काफी दिनों से इसे पढ़ने के बारे में सोच रही थी, खासतौर पर इसलिए क्योंकि जस्टिस भगवती ही वह जज हैं जिनकी अगुवाई में भारत में 'जनहित याचिका' जैसे नवीन प्रयोग को जगह मिल पाई थी
60 के दशक में जस्टिस भगवती गुजरात हाईकोर्ट के चीफ जस्टिस रहे और फिर 70 के दशक में उन्हें सुप्रीम कोर्ट का जज नियुक्त किया गया और फिर 1985 में वह देश के मुख्य न्यायाधीश चुने गए
सुप्रीम कोर्ट में अपने कार्यकाल के दौरान ही जस्टिस भगवती ने बाकी जजों के साथ मिलकर जनहित याचिका की धारणा पर काम किया
इस आत्मकथा में जस्टिस भगवती ने अपने बचपन से लेकर रिटायरमेंट के बाद तक के सफर की बात कही है
लेकिन मुझे किताब का वह हिस्सा सबसे ज्यादा दिलचस्प लगा जिसमें उन्होंने अपने उन फैसलों के बारे में बताया जो भारतीय समाज के लिए मील का पत्थर साबित हुए
जैसे कि 1972 में जब वह गुजरात हाईकोर्ट के चीफ जस्टिस थे, उस दौरान उनके पास एक केस आया था जिसमें सरकार द्वारा गुजराती किताब 'माओ त्से तुंग के वक्तव्य' पर प्रतिबंध लगाने को चुनौती दी गई थी
भगवती बताते हैं ' मैंने सरकार के इस प्रतिबंध को असंवैधानिक बताया और ऐसा पाया कि यह सरकार नहीं लोग तय करेंगे कि उन्हें वामपंथ या माओ त्से तुंग के फलसफे में यकीन करना है या नहीं
' इस मामले में जस्टिस भगवती ने जो फैसला सुनाया था. वह मौजूदा दौर में काफी प्रासंगिक है, उन्होंने कहा था ' मेरा ऐसा मानना है कि इन वक्तव्यों को 'देशद्रोही' कहते हुए खारिज कर देने का मतलब है, ज्ञान के दरवाज़ों को बंद कर देना
एक ऐसे फलसफे का सिर्फ इसलिए बहिष्कार कर देना क्योंकि वह समाज के पोषित नियमों को चुनौती देता है और जीवन जीने के एक नए तरीके को अपनाने की बात कहता है
वह तरीका जो उन मौजूदा तरीकों से अलग है जिसके लोग आदी हो चुके हैं 
' मुख्य न्यायाधीश ने ज़ोर दिया कि ' यह सरकार नहीं लोग तय करेंगे कि उनके लिए क्या सही है, क्या गलत और वह अपने विवेक और बुद्धिमानी से सही फैसला ले सकें इसके लिए जरूरी है कि सभी तरह के विचारों का खुला प्रचार हो सके 
' जस्टिस भगवती का यह फैसला जनता को ' छोटा और नादान बच्चा ' समझने की सरकार की सोच को खारिज करता है
और फिर जब जस्टिस भगवती ने सुप्रीम कोर्ट में कार्यभार संभाला तब उन्होंने जनहित याचिका (PIL) के ज़रिए गरीबों तक उस न्याय को पहुंचाने का रास्ता खोला जो अभी तक अमीरों की बपौती बना हुआ था
भगवती लिखते हैं कि सुप्रीम कोर्ट बनने के तीन दशक बाद तक मूलभूत अधिकारों के लिए सर्वोच्च न्यायालय का दरवाज़ा खटखटाने का हक़ सिर्फ रसूख़दारों के पास था
भारत की ज्यादातर जनसंख्या ने कोर्ट के गौरव और महिमा के बारे में सुना तो बहुत था लेकिन उसके न्याय का स्वाद कभी चखा नहीं था
जागरुकता और दृढ़ता की कमी, ऊपर से संवैधानिक और कानूनी हक़ को पाने के तरीकों तक गरीबों की पहुंच ही नहीं थी, ऐसे में कमज़ोर वर्ग के लिए कोर्ट से उम्मीद रखना बेकार की बात थी
यह 'मुकदमे का खेल खेलना' सिर्फ पैसैवालों के बस की ही बात थी
अपनी न्यायिक सक्रियता (judicial activism) के लिए लोगों के बीच पहचाने जाने वाले जस्टिस भगवती बताते हैं कि उन्होंने सुप्रीम कोर्ट की एक बेंच का प्रतिनिधित्व करते हुए यह पाया कि जरूरी है कि कोर्ट अपने परंपरावादी नियम से थोड़ा अलग हटकर न्याय को ज्यादा से ज्यादा लोगों के बीच पहुंचने का काम करे
इसलिए अगर किसी भी व्यक्ति या व्यक्ति के समूह के मौलिक अधिकारों का उल्लंघन हो रहा है और वह सामाजिक, आर्थिक या शारीरिक वजहों से न्याय के लिए कोर्ट का दरवाज़ा नहीं खटखटा पा रहा है तो जनता का कोई भी सदस्य या सामाजिक संस्था उस पीड़ित के लिए हाईकोर्ट या सुप्रीम कोर्ट में याचिका दायर कर सकता है
यही नहीं जनहित याचिका को और आसान बनाने के लिए जस्टिस भगवती और उनकी टीम ने एक और नायाब कदम उठाया
अगर आप किसी गरीब को न्याय दिलाने में मदद करना चाहते हैं लेकिन पैसे और समय की कमी और कोर्ट की लंबी प्रक्रिया आपको ऐसा करने से रोक रही है तो सब कुछ साइड में रखकर कोर्ट के नाम सिर्फ 'एक चिट्ठी' लिखकर भी आप पीड़ित की शिकायत को न्यायालय तक पहुंचा सकते हैं
कानून की नज़र में इस एक चिट्ठी को ही पूरी प्रक्रिया मान लिया जाएगा और इसके आधार पर कोर्ट मामले की सुनवाई शुरू कर देगा
चीफ जस्टिस भगवती की यह किताब वैसे तो उनकी आत्मकथा है लेकिन मेरे लिए न्याय प्रक्रिया की कुछ जटिलताओं को समझने का यह एक आसान तरीका निकला
कोर्ट के लंबे लंबे और 'समझ-से-बाहर' लगने वाले फैसलों और उनके पीछे की कहानियों को सरल करके जस्टिस ने हमारे सामने रखा है
लेकिन अच्छा होता अगर जस्टिस भगवती इस किताब में इमरजेंसी के दौर में उनकी बेंच द्वारा लिए गए उस एक फैसले पर भी बात करते जिसके लिए उनकी आलोचना होती आई और जिसके लिए उन्होंने 30 साल बाद एक साक्षात्कार में माफी भी मांगी थी
दरअसल 1976 में इमरजेंसी के दौरान सुप्रीम कोर्ट को तय करना था कि अगर व्यक्ति अपनी 'हिरासत' को चुनौती देने वाली याचिका दायर करता है तो क्या कोर्ट उसकी सुनवाई कर सकता है
सभी हाईकोर्ट ने इस मामले में हां कहा था लेकिन सुप्रीम कोर्ट ने ना में गर्दन हिलाई और इस याचिका की मांग को रद्द करके इमरजेंसी के दौर में मूलभूत अधिकारों को निलंबित करने के इंदिरा गांधी सरकार के अधिकार को सही करार दिया
सुप्रीम कोर्ट की बेंच में पांच में से चार जजों ने सरकार के हित में फैसला सुनाया था जिसमें से एक जस्टिस भगवती थे
एक जज जिन्होंने सरकार के खिलाफ मत दिया था वह थे जस्टिस एच आर खन्ना ... अगली किताब उन्हीं की पढ़ी जाएगी ...-कल्पना एनडीटीवी ख़बर में कार्यरत हैं डिस्क्लेमर (अस्वीकरण) : इस आलेख में व्यक्त किए गए विचार लेखक के निजी विचार हैं
धरीक्षण प्रसाद उच्चांगल विद्यालय-बिहार के गोपालगंज ज़िले के इस स्कूल का नाम कितनों ने सुना होगा
धरीक्षण प्रसाद इलाके के व्यापारी थे और नेपाल में उनकी कई दुकानें थी
उन्होंने अपने गांव में स्कूल खोला जो बाद में सरकारी हो गया
उच्चांगल का मतलब उच्च और आंग्ल यानी अंग्रेज़ी मीडियम हाई स्कूल जिसका नाम हिन्दी मीडियम में हुआ उच्चांगल
यहीं के गणित मास्टर लक्ष्मण जी के छात्र को कई साल बाद मुंबई की एक फिल्म 'निल बटे सन्नाटा' में मास्टर बनने का मौका मिलता है
पंकज त्रिपाठी ने प्रिंसिपल और गणित मास्टर की भूमिका लाजवाब तरीके से निभाई है
पंकज ने बताया कि 'निर्देशक ने मुझ पर छोड़ दिया कि जैसा करना है करो, बस मैं अपने अनुभवों को अपने किरदार में उतारने लगा
' पंकज त्रिपाठी भी गणित में कमज़ोर थे
फिल्म के एक सीन में पंकज पिंटू का बाल पकड़ कर बोलते हैं-मैं तेरी दुश्मन दुश्मन तू मेरा
यह उनके अनुभव का सीन था
लक्ष्मण माट साहब गणित की कक्षा में बदमाशी या फेल करने वालों के बाल पकड़ कर यही गाते थे
मैं तेरी दुश्मन दुश्मन तू मेरा, मैं नागिन तू सपेरा, चल बता इसका फॉर्मूला
उस वक्त नागिन फिल्म आई थी और काफी हिट हुई थी
लड़के मास्टर साहब को माट साहब कहते थे
मारने के कारण लक्ष्मण माट साहब को मार साहब भी कह देते थे
'निल बटे सन्नाटा' में पंकज ने शानदार अभिनय किया है
पूरी तरह से सरकारी स्कूल के मास्टर को पर्दे पर उतार दिया है
गणित में पास होने वाले छात्रों को घोड़े और फेल होने वाले को खच्चर में बांट कर श्रीवास्तव जी के किरदार पर्दे पर देखकर राग दरबारी का सीन याद आ जाता है
ओह, आपने निल बटे सन्नाटा नहीं देखी?
हम्म..मैथ्स में आप टॉपर रहे होंगे पर सच सच बताइये, टॉप करने से पहले रातों को जाग जागकर अभ्यास नहीं करते होंगे, रटते नहीं होंगे, कोचिंग सेंटर नहीं जाते होंगे
बहुत कम होंगे जो ऐसा नहीं करते होंगे
यह एक ऐसी फिल्म है जिसे देखते हुए हुए मैं गणित में फेल होने वाले दर्शकों के दर्द को समझ रहा था और इस फिल्म के कलाकारों, निर्देशकों और गीतकारों के बारे में सोच रहा था कि इनमें से किसका गणित अच्छा था, किसका ख़राब था
निल बटे सन्नाटा की निर्देशक अश्विनी अय्यर ने काफी रट्टा मार कर गणित का बेड़ा पार किया है
उनके पिता प्रोफेसर और मां स्कूल में भुगोल की टीचर प्रिंसिपल रही हैं
उनके पति नीतेश तिवारी के पिता शिक्षा अधिकारी रहे हैं और उनके साथ साथ नीतेश को मध्य प्रदेश के स्कूलों और शिक्षा व्यवस्था के अनुभवों को बटोरने का मौका मिला है
नीतेश इटारसी के हैं और आई आई टी बॉम्बे के छात्र रहे हैं
ज़ाहिर है वह गणित में तेज़ रहे होंगे
इस फिल्म की टीम का सरकारी स्कूली व्यवस्था से किसी न किसी तरह का नाता रहा है
इसकी कहानी लिखने वालों में से प्रांजल चौधरी इंदौर के रहने वाले हैं और इंजीनियर हैं
नीरज सिंह बिहार के सुपौल के हैं और एम बी ए के छात्र रहे हैं
ये दोनों विज्ञापन जगत में आ गए और अश्विनी के साथ मिलकर एक साल में फिल्म का स्क्रीन प्ले लिखा
वह भी नौकरी करते हुए, शनिवार रविवार की छुट्टियों में
तभी यह फिल्म गणित के भय और भय के बीच की मस्ती को पकड़ पाती है
इसके किरदार अपेक्षा, स्वीटी और पिंटू गणित के मारे तो हैं लेकिन मर नहीं गए हैं
वे ज़िंदादिल छात्र हैं
मस्ती करते हैं और उनकी मां चंदा सहाय यानी स्वरा भास्कर की मां इर भास्कर जवाहर लाल नेहरू विश्वविद्यालय में प्रोफेसर हैं
पिता सी उदय भास्कर मशहूर रक्षा विशेषज्ञ हैं
उदय भास्कर का संबंध हैदराबाद से रहा है
स्वरा ने बताया कि उसका भी मैथ्स में डब्बा गोल था
स्वरा ने भी चंदा सहाय की भूमिका में जान डाल दी है
गीतकार मनोज यादव उत्तर प्रदेश के मऊ के रहने वाले हैं
फिल्म के टीम की डिटेल बताती है कि कोई गणित में गोल था तो कोई गणित में तीरंदाज़
गणित के भय से सामना करने की जड़ी बूटी की शक्ल में यह फिल्म बन गई है
अश्विनी अय्यर ने बताया कि उनके भीतर भी गणित का डर रहता है इसलिए जब वे बास्केट बॉल के कोर्ट में एक सीन शूट कर रही थीं तो पता ही नहीं चल रहा था कि सीन गणित के हिसाब से सही है या ग़लत
यह वही सीन है जब अप्पू यानी अपेक्षा पूछती है कि मैथ्स इतना डिफिक्लट क्यों है तब अमर एक गोलाई बनाता है और समझाने लगता है
खेल खेल में गणित को आसान बना देता है
मैं इस फिल्म पर दूसरा लेख लिख रहा हूं
मुझे लगता है कि यह फिल्म मुझ पर बनी है या मेरे जैसों की बात करती है
मेरे जैसै मतलब जो गणित में कमज़ोर हैं, जिन्हें गणित से डर लगता रहा है
बुलंदशहर के एक समाजसेवी त्यागी जी कहते हैं कि गणित का कुछ करो आप
यह गणित का डर समाज में बच्चों को अपराधी बना रहा है
इतना ही नहीं फिल्म में एक प्रार्थना है-इतनी शक्ति हमें दो-यही प्रार्थना तो हम स्कूल में गाते थे
देख लीजिए, पता चला कि सबको लगने लगा कि इस फ़िल्म ने उनके जीवन की कहानी चुरा ली
उनके डर के बारे में सबको बता दिया
गणित पर जितनी बात हो, कम है
अच्छी बात है कि यह फिल्म फिल्म की तरह है
तो कई डरपोकों ने मिलकर एक फिल्म बनाई है, निल बटे सन्नाटा ताकि गणित के डर को जीता जा सके
जो फेल होते रहे हैं वह एक और बार ख़ुद को फेल होने के लिए देख सकते हैं, क्या पता इस बार पास होने का भरोसा लिये चले आए
चलो मैथ्स का ही डब्बा गोल करते हैं
कब तक मैथ्स हमारा डब्बा गोल करेगा